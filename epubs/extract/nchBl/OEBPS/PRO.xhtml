<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia PROVERBIOS 1</title>
</head>
<body dir='ltr'>
<ul class='tnav'>
<li><a href='index.xhtml'>PROVERBIOS</a></li>
</ul><ul class='tnav'><li><a href='PRO.xhtml#PR1_0'>1</a></li>
<li><a href='PRO.xhtml#PR2_0'>2</a></li>
<li><a href='PRO.xhtml#PR3_0'>3</a></li>
<li><a href='PRO.xhtml#PR4_0'>4</a></li>
<li><a href='PRO.xhtml#PR5_0'>5</a></li>
<li><a href='PRO.xhtml#PR6_0'>6</a></li>
<li><a href='PRO.xhtml#PR7_0'>7</a></li>
<li><a href='PRO.xhtml#PR8_0'>8</a></li>
<li><a href='PRO.xhtml#PR9_0'>9</a></li>
<li><a href='PRO.xhtml#PR10_0'>10</a></li>
</ul><ul class='tnav'>
<li><a href='PRO.xhtml#PR11_0'>11</a></li>
<li><a href='PRO.xhtml#PR12_0'>12</a></li>
<li><a href='PRO.xhtml#PR13_0'>13</a></li>
<li><a href='PRO.xhtml#PR14_0'>14</a></li>
<li><a href='PRO.xhtml#PR15_0'>15</a></li>
<li><a href='PRO.xhtml#PR16_0'>16</a></li>
<li><a href='PRO.xhtml#PR17_0'>17</a></li>
<li><a href='PRO.xhtml#PR18_0'>18</a></li>
<li><a href='PRO.xhtml#PR19_0'>19</a></li>
<li><a href='PRO.xhtml#PR20_0'>20</a></li>
</ul><ul class='tnav'>
<li><a href='PRO.xhtml#PR21_0'>21</a></li>
<li><a href='PRO.xhtml#PR22_0'>22</a></li>
<li><a href='PRO.xhtml#PR23_0'>23</a></li>
<li><a href='PRO.xhtml#PR24_0'>24</a></li>
<li><a href='PRO.xhtml#PR25_0'>25</a></li>
<li><a href='PRO.xhtml#PR26_0'>26</a></li>
<li><a href='PRO.xhtml#PR27_0'>27</a></li>
<li><a href='PRO.xhtml#PR28_0'>28</a></li>
<li><a href='PRO.xhtml#PR29_0'>29</a></li>
<li><a href='PRO.xhtml#PR30_0'>30</a></li>
</ul><ul class='tnav'>
<li><a href='PRO.xhtml#PR31_0'>31</a></li>
</ul>

<div class='main' id='PR0_0'>

<div class='mt'>Proverbios  </div>
<div class='psalmlabel' id='PR1_0'> 1</div>
<div class='s'>Italnamijca camanal Salomón </div>
<div class='p'>

<span class="verse" id="PR1_1">1&#160;</span>Na niSalomón. Nitanahuatijquet ipan tali Israel huan niicone David. Huan ya ni nopa talnamijca camanali cati nijnequi nitemacas. 
<span class="verse" id="PR1_2">2&#160;</span>Nicajoctoc ni camanali para quinmachtis masehualme quenicatza ma motalnamictica. Quinilhuis taya ma quichihuaca para itztose cuali. 
<span class="verse" id="PR1_3">3&#160;</span>Nijnequi masehualme ma quiselica se talnamijca camanali cati quinamiqui para motalnamictise. Quej nopa huelis quipiyase se nemilisti cati cuali huan quichihuase cati melahuac, huan cati xitahuac, huan cati nelcuali. 
<span class="verse" id="PR1_4">4&#160;</span>Ni talnamijca camanali quinpalehuis cati huihuitique para motalnamictise. Quinpalehuis telpocame huan ichpocame para ma quipiyaca se talnamiquilisti cati cuali para amo quichihuase se huihuiyot. </div>
<div class='p'>
<span class="verse" id="PR1_5">5&#160;</span>Masehualme cati ya talnamiquij ma quitacaquilica cati nica eltoc huan achi más ma motalnamictica. 
<span class="verse" id="PR1_6">6&#160;</span>Nochi masehualme ma quitemoca taya quinequi quiijtos sesen ten ni talnamijca camanali, huan ni tatenpohuilisti, huan ni cuali camanali cati quiijtojtoque talnamiquini nica para huelis quimachilise nochi. </div>
<div class='p'>
<span class="verse" id="PR1_7">7&#160;</span>Quema se masehuali pehua quiimacasi huan quitepanita TOTECO, ya pejtoc para mochihuas talnamiqui. Pero cati huihuitique amo quinequij quicaquise camanali cati quipiya talnamiquilisti huan tamachtili. </div>
<div class='s'>Tamachtili para telpocame Pr. 1:8―9:18 </div>
<div class='p'>
<span class="verse" id="PR1_8">8&#160;</span>Tinotelpoca, xijtacaquili cati motata huan monana mitzmachtíaj, huan amo xijhuejcamajcahua inincamanal. 
<span class="verse" id="PR1_9">9&#160;</span>Pampa nochi cati mitzmachtíaj, mitzhualiquilis tatepanitacayot. Elis nelcuali para ta quej se yejyectzi costi ipan moquechcuayo huan quej se corona ipan motzonteco. </div>
<div class='p'>
<span class="verse" id="PR1_10">10&#160;</span>Notelpoca, sinta hualahuij taixpanoca tacame huan quinequij mitzcajcayahuase, amo xiquincahuili. 
<span class="verse" id="PR1_11">11&#160;</span>Huelis inijuanti mitzilhuise: “Xihuala tohuaya, ma timotatica huan tijmictise se acajya masque amo teno techchihuilijtoc. 
<span class="verse" id="PR1_12">12&#160;</span>Tiquinmictise cati tetic inintacayo. Nimantzi miquise huan yase ipan ostot. 
<span class="verse" id="PR1_13">13&#160;</span>Tijpantise miyac tamanti cati ipati. Tijtemitise tochajchaj ica nochi cati tiquichtequise. 
<span class="verse" id="PR1_14">14&#160;</span>Xihuala huan techpalehui. Tijpiyase san setzi bolsa huan teipa san se timomajmacase nochi cati tomaco ajsis.” </div>
<div class='p'>
<span class="verse" id="PR1_15">15&#160;</span>Pero notelpoca, na nimitzilhuía amo xiya inihuaya, yon amo xijtoquili iniojhui. San xiquintalcahui. 
<span class="verse" id="PR1_16">16&#160;</span>Pampa inijuanti san tahuel quinequij quichihuase cati fiero, huan quinequij temictise. 
<span class="verse" id="PR1_17">17&#160;</span>Quema se totot quiita para masehualme quitalíaj se taquetzti ica campa yahui, nopa totot amo monechcahuía nopona. 
<span class="verse" id="PR1_18">18&#160;</span>Pero nopa masehualme cati huihuitique, amo. Inijuanti ica iniselti motaquechilíaj para miquise. Eltoc quej motalilíaj se lazo iniselti para mocuapilose ica cati amo cuali quichihuaj. 
<span class="verse" id="PR1_19">19&#160;</span>Quena, quej nopa tamimiquise nochi masehualme cati quinequij moaxcatise miyac tamanti cati sequinoc quipiyaj. Quipantise se miquilisti cati fiero pampa tahuel itzcuime. </div>
<div class='s'>Se cati quipiya talnamiquilisti teconsejomaca </div>
<div class='p'>
<span class="verse" id="PR1_20">20&#160;</span>Pero itztoc se cati quipiya talnamiquilisti cati technotza. Eltoc quej moquetza ipan hueyi ojti huan ipan tianquis, huan quinojnotza nochi masehualme para ma quitacaquilica huan ma motalnamictica. 
<span class="verse" id="PR1_21">21&#160;</span>Quena, quinnotza nochi masehualme campa momatij mosentilíaj. Quinnotza tequichihuani cati quipiyaj inintequi para tetajtolsencahuase campa tequicali ipan altepet. 
<span class="verse" id="PR1_22">22&#160;</span>Huan yaya cati quipiya talnamiquilisti quinilhuía: “Amojuanti cati amo teno anquimatij, ¿hasta quema quej nopa anmocahuase? Huan amojuanti cati san anquinhuihuiitaj nochi masehualme cati talnamiquij, ¿hasta quema tamis anquinhuihuiitase? Huan ¿hasta quema anquicualancaitase tamachilisti? 
<span class="verse" id="PR1_23">23&#160;</span>Xihualaca, techtacaquiliquij, huan na nimechmacas miyac talnamiquilisti. Quena, cati nimechilhuis amechtalnamiquiltis. </div>
<div class='p'>
<span class="verse" id="PR1_24">24&#160;</span>“Ya nimechnotztoc miyac huelta, pero amo anquinectoque antechtacaquilise. Talojtzitzi nimechmacac nomax huan amo antechchihuilijtoque cuenta. 
<span class="verse" id="PR1_25">25&#160;</span>Quena, amojuanti anquihuejcamajcajtoque nopa consejos cati quipiyaj talnamiquilisti. Amo antechtacaquilijque quema tijnequiyayaj timechtacahualtise. 
<span class="verse" id="PR1_26">26&#160;</span>Pero ajsis se tonali quema anitztose ipan miyac taohuijcayot, huan cati quipiyaj talnamiquilisti san amechhuetzquilise. Quena, cati quipiyaj talnamiquilisti amechpinajtise quema amechajsis nopa cati achi más anquiimacasij. 
<span class="verse" id="PR1_27">27&#160;</span>Quena, amechhuetzquilise quema hualas amopani miyac taohuijcayot cati amechnenpolos quej se chicahuac ajacat cati nochi quisosolohua. Masehualme cati quipiyaj talnamiquilisti ayecmo huelise amechpalehuise, ipan nopa hora quema hualas amopani tequipacholi, choquisti, huan taijyohuilisti. </div>
<div class='p'>
<span class="verse" id="PR1_28">28&#160;</span>“Cati quipiyaj talnamiquilisti ayecmo amechnanquilise quema anquinojnotzase. Antechtemose para ma timechpalehuica, pero amo antechpantise. 
<span class="verse" id="PR1_29">29&#160;</span>Pampa amojuanti amo anquinejque anquipiyase talnamiquilisti. Amo anquinejque anquitepanitase TOTECO huan anmotemachise ipan ya. 
<span class="verse" id="PR1_30">30&#160;</span>San anquihuejcamajcajque inincamanal cati quipiyaj talnamiquilisti quema amechconsejomacayayaj. Amo antechchihuilijque cuenta quema timechtacahualtiyayaj. 
<span class="verse" id="PR1_31">31&#160;</span>Huajca yeca antaijyohuise pampa anquiselise amotaxtahuil por cati fiero anquichijtoque. Anquitapejpenijtoque nopa fiero ojti para anquitoquilise, campa anquipantise nochi majmajti cati nopona onca. 
<span class="verse" id="PR1_32">32&#160;</span>Pampa masehualme cati amo teno quimatij huan cati quihuejcamajcahuaj camanali cati quipiyaj talnamiquilisti, quipantise miquilisti. Cati huihuitique mocuapolose pampa amo quipiyaj cuidado ica tamanti cati monequi. 
<span class="verse" id="PR1_33">33&#160;</span>Pero nochi masehualme cati techtacaquilise tojuanti cati tijpiyaj talnamiquilisti, itztose ica temachili huan tasehuilisti. Itztose ica paquilisti huan amo teno quiimacasise.”  </div>
<div class='psalmlabel' id='PR2_0'> 2</div>
<div class='s'>Hueyi ipati talnamiquilisti </div>
<div class='p'>
<span class="verse" id="PR2_1">1&#160;</span>Tinotelpoca, xijseli cati nimitzilhuía, huan xicajocui notanahuatil ipan moyolo. 
<span class="verse" id="PR2_2">2&#160;</span>Cuali xijtacaquili nocamanal cati quipiya talnamiquilisti. Quena, ica nochi moyolo ximotali para nelcuali tijmachilis nochi. 
<span class="verse" id="PR2_3">3&#160;</span>Xijtemo talnamiquilisti. Quena, ica nochi moyolo ximomachti para más tijmachilis tamanti. 
<span class="verse" id="PR2_4">4&#160;</span>Xijtemo ni talnamiquilisti huan taixmatili ica nochi moyolo quej tijtemosquía miyac tomi cati motatijtoc, o quej tijtemosquía se tamanti cati nelpatiyo cati tijpolojtoya. 
<span class="verse" id="PR2_5">5&#160;</span>Huan huajca quena, tijmachilis para tahuel monequi tijtepanitas huan tiquimacasis TOTECO, huan teipa tiquixmatis ya. 
<span class="verse" id="PR2_6">6&#160;</span>Pampa san yaya TOTECO temaca talnamiquilisti, huan ten ya huala nochi tamatilisti huan tamachilisti. 
<span class="verse" id="PR2_7">7&#160;</span>Quena, TOTECO quinmaca se cuali talnamiquilisti nochi masehualme cati itztoque xitahuaque. Quinmanahuía cati nemij cuali iixpa. 
<span class="verse" id="PR2_8">8&#160;</span>Yaya TOTECO cati quinmocuitahuía nochi cati monemiltíaj cuali. Quena, quinmocuitahuía itatzejtzeloltica masehualhua ipan iniojhui. </div>
<div class='p'>
<span class="verse" id="PR2_9">9&#160;</span>Quema TOTECO quimaca se masehuali talnamiquilisti, yaya quimatis tetajtolsencahuas xitahuac, huan quimatis cati melahuac, huan cati nelía cuali para quichihuas. Quena, tijmatis quenicatza huelis tijtapejpenis nopa ojti cati más cuali. 
<span class="verse" id="PR2_10">10&#160;</span>Quema tijpiyas miyac talnamiquilisti huan tijmatis miyac tamanti cati melahuac, tijmachilis miyac paquilisti ipan moyolo. 
<span class="verse" id="PR2_11">11&#160;</span>Huan pampa tielis titalnamiqui huan tijmatis miyac, motalnamiquilis mitzmocuitahuis. Quena, cati tijmatis mitzchihuas para tiitztos ica temachili. </div>
<div class='p'>
<span class="verse" id="PR2_12">12&#160;</span>Motalnamiquilis huan nopa cati tijmatis mitzmanahuise para amo tiyas ipan ojti cati amo cuali. Quena, mitzmaquixtis inimaco masehualme cati tahuel fiero camanaltij. 
<span class="verse" id="PR2_13">13&#160;</span>Motalnamiquilis mitzmaquixtis ten masehualme cati quitahuelcahuaj iojhui TOTECO, huan quitoquilíaj se ojti cati quipiya tzintayohuilot. 
<span class="verse" id="PR2_14">14&#160;</span>Quena, nopa amo cuajcualme tahuel mopaquilismacaj quema quinchihuilíaj masehualme cati amo cuali. Ilhuichihuaj quema tahuel tecocojtoque huan fiero techihuilijtoque. 
<span class="verse" id="PR2_15">15&#160;</span>Nopa masehualme nemij ipan se ojti cati huijcoltic, huan yon se tamanti cati quichihuaj amo eltoc cuali pampa mocuapolojtoque. </div>
<div class='p'>
<span class="verse" id="PR2_16">16&#160;</span>Nojquiya quema tijpiyas talnamiquilisti, mitzmanahuis para amo timocajcayahuas inihuaya sihuame cati amo cuali ininemilis. Nopa sihuame quinpactía momecatíaj huan quimatij quenicatza tecajcayahuaj ica camanali cati yejyectzi. 
<span class="verse" id="PR2_17">17&#160;</span>Sihuame cati quej nopa quichihuaj, ya quincajtejtoque inihuehuejhua cati inihuaya monamictijque quema ichpocame, huan quitahuelcajtoque itanahuatilhua TOTECO. 
<span class="verse" id="PR2_18">18&#160;</span>Sinta tiyas ipan nopa ojti cati yahui hasta ininchaj nopa sihuame cati quej nopa quichihuaj, tijpantis miquilisti. Elis quej tiquitzquis se ojti cati yahui micta. 
<span class="verse" id="PR2_19">19&#160;</span>Pampa cati mocajcayahuaj inihuaya inon sihuame, ayecmo mocualtilíaj. Ayecmo monejnemiltíaj sempa ipan ojti xitahuac campa onca se cuali nemilisti. </div>
<div class='p'>
<span class="verse" id="PR2_20">20&#160;</span>Pero ta, tinotelpoca, ximonejnemilti ipan nopa ojti campa nemij cuajcuali masehualme. Quena, xijtoquili nopa ojti cati ipan nemij cati itztoque xitahuaque. 
<span class="verse" id="PR2_21">21&#160;</span>Pampa masehualme cati itztoque xitahuaque, itztose ica temachili ipan nopa cuali tali. Quena, nopona mocahuase cati senquisa cuali. 
<span class="verse" id="PR2_22">22&#160;</span>Pero TOTECO quinquixtis masehualme cati amo quitepanitaj ipan nopa tali. Quena, masehualme cati temajmatíaj TOTECO quintzontamiltis.  </div>
<div class='psalmlabel' id='PR3_0'> 3</div>
<div class='s'>Cati monequi quichihuase masehualme para quipiyase talnamiquilisti </div>
<div class='p'>
<span class="verse" id="PR3_1">1&#160;</span>Notelpoca, amo xiquelcahua cati nimitzmachtía nica. Xicajocui notanahuatil ipan moyolo. 
<span class="verse" id="PR3_2">2&#160;</span>Pampa sinta tijchihuas cati nimitzilhuía, tiitztos para miyac xihuit huan tijpiyas tasehuilisti huan paquilisti ipan moyolo. 
<span class="verse" id="PR3_3">3&#160;</span>Amo quema xijcahua xitetasojta huan xiquijto cati melahuac. Ma quiitaca nochi masehualme ni cuali tamanti cati tijchihua quej quiitasquíaj se costi ipan moquechta. Ma nesi tanemijya para ipan moyolo tijtoquilía tanahuatili cati xitahuac. 
<span class="verse" id="PR3_4">4&#160;</span>Huan TOTECO huan masehualme quicualitase cati tijchihua. Quena, mitztepanitase huan camanaltise cuali ten ta. </div>
<div class='p'>
<span class="verse" id="PR3_5">5&#160;</span>Ximotemachi ipan TOTECO ica nochi moyolo. Amo xijtoquili san cati motalnamiquilis mitzilhuía. 
<span class="verse" id="PR3_6">6&#160;</span>Ximoilhui taya ipaquilis TOTECO ipan nochi tamanti cati tijchihuasnequi, huan yaya mitzyacanas ipan se ojti cati xitahuac. </div>
<div class='p'>
<span class="verse" id="PR3_7">7&#160;</span>Amo ximohueyimati pampa timoilhuía nelía titalnamiqui. Más cuali xiquimacasi huan xijtepanita TOTECO huan ximoiyocatali ica nochi cati amo cuali. 
<span class="verse" id="PR3_8">8&#160;</span>Quena, ni tamanti elis quej cuali pajti cati quichicahuas campa timococohua, huan quimacas chicahualisti motacayo huan moomiyohua. </div>
<div class='p'>
<span class="verse" id="PR3_9">9&#160;</span>Xijmaca TOTECO cati iaxca ten nochi cati tijpiya para tijnextis tijtepanita TOTECO. Xijmaca TOTECO nopa achtohui pixquisti cati tijcuis ipan momila. 
<span class="verse" id="PR3_10">10&#160;</span>Huan TOTECO mitztiochihuas huan quitemitis mocuacalhua ica tacualisti hasta quitzontis huan ayecmo huelis quicuis más. Yaya amechmacas xocomeca at cati yancuic hasta mocahuas para tiquis. </div>
<div class='p'>
<span class="verse" id="PR3_11">11&#160;</span>Notelpoca, amo xicholo ten TOTECO quema mitztalnamictía, yon amo xicualani quema yaya mitztacahualtía. 
<span class="verse" id="PR3_12">12&#160;</span>Pampa cati TOTECO quiicnelía, quitalnamictía quej se tetat quixitahua icone cati tahuel quiicnelía. </div>
<div class='p'>
<span class="verse" id="PR3_13">13&#160;</span>Hueyi paquilisti quipiya se tacat cati quipantía talnamiquilisti huan mochihua talnamiqui. 
<span class="verse" id="PR3_14">14&#160;</span>Pampa talnamiquilisti tepalehuía miyac. Más ipati que plata huan oro cati nelía cuali. 
<span class="verse" id="PR3_15">15&#160;</span>Talnamiquilisti más ipati que nopa piltetzitzi cati tahuel pajpatiyo. Yon se tamanti cati tijnequisquía, amo hueli quiaxilis quej ipati nopa talnamiquilisti. 
<span class="verse" id="PR3_16">16&#160;</span>Masehualme cati quipiyaj talnamiquilisti huejcahuase itztose. Nojquiya quipantise tatiochihualisti huan tatepanitacayot. 
<span class="verse" id="PR3_17">17&#160;</span>Masehualme cati talnamiquij quitoquilíaj se ojti cati quipiya paquilisti. Quena, nopa ojti mitzmacas tasehuilisti ipan moyolo. 
<span class="verse" id="PR3_18">18&#160;</span>Talnamiquilisti eltoc quej se cuali cuahuit cati temaca se nemilisti cati nelía yejyectzi. Sinta timochihuas titalnamiqui huan amo tiquiyocacahuas motalnamiquilis, tijpiyas miyac paquilisti ipan monemilis. </div>
<div class='p'>
<span class="verse" id="PR3_19">19&#160;</span>Ica talnamiquilisti huan tamachilisti, TOTECO quichijchijqui ilhuicacti huan taltipacti. 
<span class="verse" id="PR3_20">20&#160;</span>Pampa yaya nochi quimati, quichijqui para ma moxelo nopa hueyi at, huan quichijqui para ten ilhuicac ma hualtemo at para huetzis ipan taltipacti. </div>
<div class='p'>
<span class="verse" id="PR3_21">21&#160;</span>Huajca notelpoca, xijpiya cuali talnamiquilisti huan xijtacaquili ni talnamijca camanali, amo quema xiquelcahua, 
<span class="verse" id="PR3_22">22&#160;</span>pampa nochi ni talnamiquilisti huan tamachiltili mitzmacas se cuali nemilisti. Quena, quiyejyecchihuas monemilis quej se costi quiyejyecchihua se masehuali ipan iquechcuayo. 
<span class="verse" id="PR3_23">23&#160;</span>Sinta tijpiyas talnamiquilisti huan ya nopa tijtoquilis, mitzpalehuis para tinejnemis ica temachili, huan amo timotepotanis ipan moojhui. 
<span class="verse" id="PR3_24">24&#160;</span>Quema timotecas para ticochis, amo timajmahuis. Timotecas huan ticochis nelía cuali. Quena, ticochis ica temachili. 
<span class="verse" id="PR3_25">25&#160;</span>Amo monequi tiquimacasis para ipan ten hueli talojtzi hualas cati fiero mopani quej quinajsi amo cuajcualme, 
<span class="verse" id="PR3_26">26&#160;</span>pampa TOTECO mitzmacas temachili. Yaya amo aqui quicahuilis ma mitzmasilti ipan tajtacolot. </div>
<div class='p'>
<span class="verse" id="PR3_27">27&#160;</span>Quema quinamiqui tijpalehuis se masehuali huan tihueli tijchihuas, amo xiquilhui para amo. 
<span class="verse" id="PR3_28">28&#160;</span>Amo xiquilhui: “Xihuala mosta huan nimitzmacas”, sinta tijpixtoc momaco para tijmacasquía ama. </div>
<div class='p'>
<span class="verse" id="PR3_29">29&#160;</span>Amo ximoyolilhui cati amo cuali cati huelis tijchihuilis seyoc cati motemachía ipan ta. 
<span class="verse" id="PR3_30">30&#160;</span>Amo xijtelhui seyoc san molhui sinta yaya amo teno mitzchihuilijtoc. </div>
<div class='p'>
<span class="verse" id="PR3_31">31&#160;</span>Amo xiquixtoca inemilis se masehuali cati amo quitepanita TOTECO. Amo xijtoquili yon se iojhui. 
<span class="verse" id="PR3_32">32&#160;</span>Pampa TOTECO quicualancaita nopa masehuali cati huijcoltic iojhui, pero quinicnelía cati itztoque xitahuaque iixpa. </div>
<div class='p'>
<span class="verse" id="PR3_33">33&#160;</span>Quena, TOTECO quintelchihua cati itztoque ipan ininchaj masehualme cati amo quitepanitaj, pero cati itztoque ipan ininchaj masehualme cati xitahuaque iixpa quintiochihua. </div>
<div class='p'>
<span class="verse" id="PR3_34">34&#160;</span>TOTECO quinpinahualtía cati tehuihuiitaj, pero hueyi iyolo TOTECO ica masehualme cati moechcapanohuaj. </div>
<div class='p'>
<span class="verse" id="PR3_35">35&#160;</span>Cati talnamiquij quiselise miyac tatepanitacayot, pero cati huihuitique TOTECO quinpinahualtis.  </div>
<div class='psalmlabel' id='PR4_0'> 4</div>
<div class='s'>Salomón teyolchicahua ma monejnemiltica xitahuac </div>
<div class='p'>
<span class="verse" id="PR4_1">1&#160;</span>Amojuanti antelpocame, xijtacaquilica cati nimechmachtía quej anquitacaquilisquíaj amotata. Xijmachilica cati nimechilhuía para nelía anmochihuase antalnamiquini. 
<span class="verse" id="PR4_2">2&#160;</span>Pampa nica nimechmaca se tamachtili cati cuali. Huajca amo quema xijcahuaca cati nimechilhuía. 
<span class="verse" id="PR4_3">3&#160;</span>Na nojquiya nielqui se conet huan nijpixqui notata. Tahuel nechicneliyaya nonana pampa nieliyaya niiyojtzi cone. </div>
<div class='p'>
<span class="verse" id="PR4_4">4&#160;</span>Huan notata nechmachti huan nechilhui: “Amo quema xiquelcahuas ni tamachtili, xijchihua cati nimitznahuatía ica nochi moyolo huan tiitztos ica cuali. 
<span class="verse" id="PR4_5">5&#160;</span>Xijtemo talnamiquilisti huan tamachilisti cati TOTECO temaca. Amo xiquelcahua nocamanal, yon amo quema ximoiyocaquixti ten cati niquijtohua. 
<span class="verse" id="PR4_6">6&#160;</span>Amo xijcahua italnamiquilis. Xiquicneli nopa talnamiquilisti cati yaya temaca, huan mitzmocuitahuis huan mitzmanahuis ica nochi cati amo cuali. 
<span class="verse" id="PR4_7">7&#160;</span>Cati más ipati ipan monemilis elis para tijtemos talnamiquilisti huan tamachilisti ica nochi tamanti cati tijchihuas. 
<span class="verse" id="PR4_8">8&#160;</span>Xiquita quenicatza tahuel hueyi ipati talnamiquilisti. Quena, xijhueyitali talnamiquilisti huan quema tijpiyas, masehualme mitzhueyitalise huan mitztepanitase. 
<span class="verse" id="PR4_9">9&#160;</span>Huan tijselis miyac xochi coronas ipan motzonteco. Quena, tijselis coronas cati yejyectzitzi quema masehualme mitznextilise tatepanitacayot pampa tijpiya talnamiquilisti.” </div>
<div class='p'>
<span class="verse" id="PR4_10">10&#160;</span>Notelpoca, techtacaquili huan xijchihua cati nimitzilhuía. Sinta quej nopa tijchihuas, tiitztos miyac xihuit ipan monemilis. 
<span class="verse" id="PR4_11">11&#160;</span>Na nimitznejnemiltijtoc ipan ojti cati xitahuac huan campa onca talnamiquilisti. 
<span class="verse" id="PR4_12">12&#160;</span>Huan sinta timonejnemiltis ica talnamiquilisti, amo teno quitzacuilis moojhui. Huan sinta timotalos, amo timotepotanis. 
<span class="verse" id="PR4_13">13&#160;</span>Xijchijtinemi cati nimitzmachtía huan amo xijcahua. Mojmosta xijhuica ipan moyolo cati nimitzilhuijtoc huan tijpiyas se nemilisti nelyejyectzi. </div>
<div class='p'>
<span class="verse" id="PR4_14">14&#160;</span>Amo xicalaqui ipan iniojhui masehualme cati amo quitepanitaj TOTECO, yon amo xijchihua cati quichihuaj. 
<span class="verse" id="PR4_15">15&#160;</span>Xijtalcahui campa inijuanti itztoque. Amo xipano nopona. Xicholo ten campa inijuanti yahuij huan xiya ipan seyoc ojti. 
<span class="verse" id="PR4_16">16&#160;</span>Pampa inijuanti amo cochij sinta amo quichijtoque cati amo cuali. Amo quinequij mosiyajquetzase sinta amo quichijtoque seyoc para ma huetzi ipan tajtacoli. 
<span class="verse" id="PR4_17">17&#160;</span>Quena, fiero tacame quitemohuaj se para quimictise o para quitachtequilise, quej sequinoc quitemohuaj tacualisti huan ten quiise. </div>
<div class='p'>
<span class="verse" id="PR4_18">18&#160;</span>Pero iniojhui masehualme cati itztoque xitahuaque eltoc yejyectzi quej quema tanestihuala ica ijnaloc. Huan ininemilis mochihua más yejyectzi mojmosta hasta nesis quej tonati cati taahuía ica nochi itatanex quema tajcotona. 
<span class="verse" id="PR4_19">19&#160;</span>Pero iniojhui masehualme cati amo quitepanitaj TOTECO eltoc quej tzintayohuilot, yon amo quimatij ipan taya motepotaníaj. </div>
<div class='p'>
<span class="verse" id="PR4_20">20&#160;</span>Pero ta tinotelpoca, xijchihuili cuenta nocamanal. Xijtacaquili nochi cati nimitzilhuía. 
<span class="verse" id="PR4_21">21&#160;</span>Amo xiquelcahua cati niquijtojtoc. Xicajocui cati nimitzilhuía ipan moyolo para nimantzi tijtoquilis. 
<span class="verse" id="PR4_22">22&#160;</span>Pampa cati nimitzilhuía para tijchihuas mitzmacas se nemilisti yejyectzi. Elis quej se cuali pajti cati quimacas chicahualisti nochi motacayo. </div>
<div class='p'>
<span class="verse" id="PR4_23">23&#160;</span>Cati más ipati para tijchihuas eltoc para xijmocuitahui moyolo, pampa nopona pehua nochi monemilis. </div>
<div class='p'>
<span class="verse" id="PR4_24">24&#160;</span>Amo quema xicamanalti ica camanali cati fiero, yon amo xiquijto camanali cati tacajcayahua. </div>
<div class='p'>
<span class="verse" id="PR4_25">25&#160;</span>Nochipa xijtachili para tijchihuas san cati xitahuac. Quena, xijtachili taya eltoc campa tiya. 
<span class="verse" id="PR4_26">26&#160;</span>Xijtapejpeni se cuali ojti para tijtoquilis. Quena, xijtoquili se ojti xitahuac huan nochi elis cuali para ta. 
<span class="verse" id="PR4_27">27&#160;</span>Amo ximoiyocatali ten nopa ojti cati xitahuac, yon ica monejmat, yon ica moarraves.  </div>
<div class='psalmlabel' id='PR5_0'> 5</div>
<div class='s'>Cati mocalaquis ica se sihuat cati amo itahuical, mocuapolos </div>
<div class='p'>
<span class="verse" id="PR5_1">1&#160;</span>Notelpoca, xijchihuili cuenta nopa talnamiquilisti cati nijpiya. Quena, ximonacasquetza para tijmachilis nocamanal pampa nijmati taya niquijtohua. 
<span class="verse" id="PR5_2">2&#160;</span>Huan quej nopa timochihuas titalnamiqui. Huan ticajoctiyas más tamanti cati tijmatis. </div>
<div class='p'>
<span class="verse" id="PR5_3">3&#160;</span>Icamanal se ahuilnenca sihuat eltoc tzopelic quej necti. Huan cati quiijtohua nelía yejyectzi, pampa tahuel quimati quenicatza tacajcayahuas. 
<span class="verse" id="PR5_4">4&#160;</span>Pero teipa cati yahui ihuaya quipantis cati chichic quej se tamanti pajyo cati temictía. Quimachilis tacuajcualoli quej quiajsisquía ipan iyolo se macheta cati oncac tatequi. 
<span class="verse" id="PR5_5">5&#160;</span>Nopa ahuilnenca sihuat quihuicas se tacat campa onca miquilisti. Quena, quiyacanas hasta quiaxititi micta. 
<span class="verse" id="PR5_6">6&#160;</span>Huijcoltic iojhui nopa sihuat, pero yon amo quimati sinta fiero campa yahui. Yaya amo quichihuilía cuenta nopa ojti xitahuac cati yahui campa onca se cuali nemilisti. </div>
<div class='p'>
<span class="verse" id="PR5_7">7&#160;</span>Huajca amojuanti antelpocame, xijtacaquilica cati nimechilhuía, huan amo quema xiquelcahuaca nocamanal. 
<span class="verse" id="PR5_8">8&#160;</span>Xijtalcahuica se ahuilnenca sihuat, yon amo ximonechcahuica campa ichaj. 
<span class="verse" id="PR5_9">9&#160;</span>Pampa notelpoca, sinta tijpaxalos, ayecmo aqui mitztepanitas. Huan cati tijtantoc ica miyac xihuit ten tequit, tiquinmacas masehualme cati amo quitepanitaj TOTECO huan cati amo tiquinixmati. 
<span class="verse" id="PR5_10">10&#160;</span>Amo xiquincahuili seyoc altepet ehuani ma moricojchihuaca ica cati timotanilijtoc. Ma amo moaxcatica cati tijpanti ica miyac taijyohuilisti huan taohuijcayot. 
<span class="verse" id="PR5_11">11&#160;</span>Teipa san timochoquilis por nochi cati fiero tijchijtoc ihuaya nopa sihuat. Huan titaijyohuis quema nopa cocolisti cati tijpanti ihuaya ica yolic mitztzontamiltijtiyas. 
<span class="verse" id="PR5_12">12&#160;</span>Huan huajca tiquijtos: “Más cuali nijchihuilijtosquía cuenta nopa consejo cati nijcajqui. ¿Para ten amo nijtacaquili quema nechtacahualtiyayaj? ¿Para ten nijchijqui san cati nechpacti? 
<span class="verse" id="PR5_13">13&#160;</span>¿Para ten amo nijnejqui niquintacaquilis cati nechconsejomacayayaj? ¿Para ten amo niquinchihuili cuenta quema nechmachtiyayaj cati cuali? 
<span class="verse" id="PR5_14">14&#160;</span>Ama por notajtacol niitztoc nechca se taixtemolis cati nechtzontamiltis. Nihuetztoc ipan se hueyi pinahualisti iniixpa nochi masehualme.” </div>
<div class='p'>
<span class="verse" id="PR5_15">15&#160;</span>Huajca notelpoca, quema tiamiqui, ximoaixhuiti ica at cati meya ipan ten ta moamel. Amo xijnechcahui se sihuat cati amo mosihua, pampa ica mosihua tijpantis paquilisti quej se at cati más ajhuiyac. 
<span class="verse" id="PR5_16">16&#160;</span>¿Para ten tiquinconemacas sihuame cati san nentinemij ipan calles? ¿Para ten tijtoyahuas moxinach ipan tianquis? 
<span class="verse" id="PR5_17">17&#160;</span>Cati moaxca ma eli san para ta. Amo xiquinmaca sihuame cati amo tiquinixmati. </div>
<div class='p'>
<span class="verse" id="PR5_18">18&#160;</span>Ma TOTECO quitiochihua nopa chicahualisti cati mitzmacatoc pampa titacat. Huan ximopaquilismaca miyac ica nopa sihuat cati timocuili quema tieliyaya titelpocat. 
<span class="verse" id="PR5_19">19&#160;</span>Ximoilhui ten mosihua quej se sihuatzi masat cati nelía yejyectzi nejnemi. San xiyolpaqui ica ya cati mitzicnelía miyac. Tahuel xipaqui quema yaya mitznajnahua ipan ten hueli talojtzi. Nochipa ximoixhuiti ica ya itaicnelilis. 
<span class="verse" id="PR5_20">20&#160;</span>Huajca notelpoca, ¿para ten tinejnemis quej se popoyotzi ica se ahuilnenca sihuat? </div>
<div class='p'>Amo quinamiqui tijnajnahuas o tiquitzquis ichichihual se sihuat cati amo mosihua. </div>
<div class='p'>
<span class="verse" id="PR5_21">21&#160;</span>Pampa TOTECO mitztachilía huan quiita sesen tamanti cati tijchihua. Quitachilía campa tiya huan sesen pilojtzi cati ipan tinemi. 
<span class="verse" id="PR5_22">22&#160;</span>Masehualme cati amo quitepanitaj TOTECO momasiltise ipan inintajtacolhua. Quena, inintaixpanolhua quinitzquis huan quinilpis quej elisquía se lazo. 
<span class="verse" id="PR5_23">23&#160;</span>Nopa masehualme miquise pampa amo quinejque quiselise icamanal cati quintacahualtiyaya. Pampa tahuel quinequij tajtacolchihuase, inihuihuiyo quichihuas para ma mocuapoloca para nochipa.  </div>
<div class='psalmlabel' id='PR6_0'> 6</div>
<div class='s'>Amo xijpalehui seyoc para motanehuis tomi </div>
<div class='p'>
<span class="verse" id="PR6_1">1&#160;</span>Ta tinotelpoca, sinta tijtalijtoc mofirma para tijpalehuis mohuampo para quitanejtise se tenijqui, o sinta titemacatoc mocamanal para tijtaxtahuis cati quitanejtía sinta ya amo hueli ya tacuepas, ya timocalaquijtoc ipan se hueyi tequipacholi. 
<span class="verse" id="PR6_2">2&#160;</span>Ica moselti timoilpitoc ica mocamanal. Quena, ica cati tiquijto timomasiltijtoc ipan se tatzacti. 
<span class="verse" id="PR6_3">3&#160;</span>Huajca notelpoca, nimantzi xijchihua cati nimitzilhuía para timomanahuis. Ya tiitztoc imaco mohuampo. Huajca xiquitati huan ximoechcapantali iixpa huan xijtajtani mohuampo chicahuac para ma quiixpojpolo motoca campa nesi titatzquitoc ihuaya. 
<span class="verse" id="PR6_4">4&#160;</span>Amo xicochi, yon amo ximosiyajquetza. Amo xijcahua para seyoc tonali. Xijsencahua ni tamanti nimantzi. 
<span class="verse" id="PR6_5">5&#160;</span>Xijchihua nochi cati tihueli para timomanahuis quej quichihua se masat cati motalohua para mochololtía quema quiita se tapejquet, o se totot cati quimasiltijtoya ipan taquetzti huan teipa momanahuía. </div>
<div class='p'>
<span class="verse" id="PR6_6">6&#160;</span>Ta cati titatzihui, xiquintachili nopa tzitzime quenicatza tequitij. Ximomachti cati quichihuaj para timotalnamictis. 
<span class="verse" id="PR6_7">7&#160;</span>Masque inijuanti amo quipiyaj se tanahuatijquet, yon se tayacanquet cati quinahuatía taya monequi quichihuase, 
<span class="verse" id="PR6_8">8&#160;</span>inijuanti tequitij chicahuac quema tatotoniya, huan quisentilíaj inintacualis para quipiyase ten quicuase quema taseseyas. 
<span class="verse" id="PR6_9">9&#160;</span>Pero ta cati titatzihui, san tijnequi ticochis. ¿Hasta quema timijquehuas? Xijmachili ya ni. 
<span class="verse" id="PR6_10">10&#160;</span>Sinta tiquijtos: “Noja se quentzi más niixcochis, huan san se talojtzi más nimomanajnahuas para nimosiyajquetzas”, 
<span class="verse" id="PR6_11">11&#160;</span>ica se talojtzi ajsis mopani se hueyi mayanti quej nimantzi huala se tachtejquet quema amo tijchiya. Huan nimantzi timochihuas se cati teicneltzi pampa amo titequitic. </div>
<div class='s'>Cati quichihuaj amo cuajcualme </div>
<div class='p'>
<span class="verse" id="PR6_12">12&#160;</span>Amo cuajcualme huan cati amo quitepanitaj TOTECO san istacatitinemij. 
<span class="verse" id="PR6_13">13&#160;</span>Quinijcopilíaj inihuampoyohua para mocamanalhuise. Monextilíaj ica iniicxi campa yahuij. Momanextilíaj se ica seyoc cati quinequij quichihuase. 
<span class="verse" id="PR6_14">14&#160;</span>Temitoc iniyolo amo cuajcualme ica tajtacoli huan mojmosta moilhuijtinemij cati fiero hueli quichihuase. Quinxelohuaj masehualme huan quinchihuaj para ma mocualanica. 
<span class="verse" id="PR6_15">15&#160;</span>Yeca ica se talojtzi quema nopa amo cuajcualme amo quichiyaj, ininpantis cati fiero. Quinomiyopojpostequis hasta ayecmo oncas pajti. Quena, quintzontamiltis. </div>
<div class='s'>Tamanti cati TOTECO amo quinequi quiitas </div>
<div class='p'>
<span class="verse" id="PR6_16">16&#160;</span>Onca chicuase tamanti huan hasta chicome cati TOTECO amo quinequi quiitas. Cati más quicualancamaca eltoc ya ni: </div>
<div class='q'>
<span class="verse" id="PR6_17">17&#160;</span>se cati mohueyimati; </div>
<div class='q'>se cati teistacahuía; </div>
<div class='q'>se cati quimictía seyoc cati amo teno quichihuilijtoc; </div>
<div class='q'>
<span class="verse" id="PR6_18">18&#160;</span>se cati moilhuijtinemi cati fiero hueli quichihuas; </div>
<div class='q'>se cati nimantzi yahui para quichihuas cati amo cuali pampa tahuel quipactía; </div>
<div class='q'>
<span class="verse" id="PR6_19">19&#160;</span>se cati moquetza quej se testigo huan quiistacahuía cati amo teno quichijtoc; </div>
<div class='q'>se cati quipehualtía cualanti ica icnime. Nochi ya ni TOTECO amo quinequi quiitas. </div>
<div class='s'>Taya ipantis se tacat cati momecatía </div>
<div class='p'>
<span class="verse" id="PR6_20">20&#160;</span>Notelpoca, xijtepanita cati motata huan monana mitzilhuijtoque. Amo xijcahua cati mitzmachtijtoque. 
<span class="verse" id="PR6_21">21&#160;</span>Ipan moyolo nochipa xijpixto inincamanal. Ximoilhuijtinemi cati quiijtojtoque quej timoilpilisquía inintamachtil ipan moquechta. 
<span class="verse" id="PR6_22">22&#160;</span>Pampa inintamachtil mitzyacanas campa hueli tiyas huan sinta tijtoquilis cati mitzilhuijtoque, ticochis cuali huan ica temachili. Ica ijnaloc quema tiisas tijcaquis inincamanal cati mitzconsejomacas. 
<span class="verse" id="PR6_23">23&#160;</span>Pampa inincamanal motatahua eltos quej se taahuili cati quitaahuilis moojhui. Quema se acajya mitztacahualtía o mitztalnamictía, yaya mitznextilía se ojti campa onca se cuali nemilisti. </div>
<div class='p'>
<span class="verse" id="PR6_24">24&#160;</span>Quena, sinta tijneltocas inintamachtil motatahua, mitzmanahuis ten ahuilnenca sihuame. Cati mitzilhuijtoque mitzpalehuis para amo tiquintacaquilis nopa fiero sihuame cati tahuel quimatij camanaltise yejyectzi. 
<span class="verse" id="PR6_25">25&#160;</span>Amo xiquixtoca iyejyejca se sihuat cati quej nopa, yon amo xijcahuili ma mitztani quema mitzijijcopilía ica iixteyol cati yejyectzitzi. 
<span class="verse" id="PR6_26">26&#160;</span>Pampa se ahuilnenca sihuat quichihua para se tacat ma quinenpolo itomi hasta ayecmo quipiyas yon para se pantzi. Quena, se momecatijca sihuat huelis quicuilis inemilis se tacat. 
<span class="verse" id="PR6_27">27&#160;</span>¿Huelis se tacat moquechilis se ticuahuit iyolixco huan amo motatis? ¡Amo! Temachti motatis. 
<span class="verse" id="PR6_28">28&#160;</span>Sinta se tacat nejnemis ipan ticoli, temachti icxi atotomocas. 
<span class="verse" id="PR6_29">29&#160;</span>Quej nopa ipantis se tacat cati momecatía ihuaya se sihuat cati quipiya ihuehue. Quiselise san se tatzacuiltili quej nochi tacame cati quiitzquíaj isihua seyoc tacat. </div>
<div class='p'>
<span class="verse" id="PR6_30">30&#160;</span>Amo aqui quicualancaita se tachtejquet cati tachtequi para amo miquis ica mayanti, 
<span class="verse" id="PR6_31">31&#160;</span>pero quema tequichihuani quiitzquise, monequi quiixtahuas chicome huelta imiyaca cati quiichtectoc, masque monequisquía quinamacas nochi cati eltoc ipan icalijtic para taxtahuas. </div>
<div class='p'>
<span class="verse" id="PR6_32">32&#160;</span>Pero pano huihuitic se masehuali cati momecatía. Amo quipiya talnamiquilisti, pampa ica iselti quinenpolos inemilis. 
<span class="verse" id="PR6_33">33&#160;</span>Nopa tacat tahuel taijyohuis huan masehualme ayecmo quitepanitase. Huan amo quema huelis quiixpojpolos nopa pinahualisti. 
<span class="verse" id="PR6_34">34&#160;</span>Pampa temachti ihuehue quitasomatis nopa sihuat huan tahuel cualanis. Amo quitapojpolhuis nopa tacat quema ajsis tonali para quicuepilis cati yaya quichihuilijtoc. 
<span class="verse" id="PR6_35">35&#160;</span>Ihuehue amo quiselis se taxtahuili para moyoltalis. Amo quitapojpolhuis masque quimacasquía miyac tamanti cati ipati.  </div>
<div class='psalmlabel' id='PR7_0'> 7</div>
<div class='s'>Xiquintahuelcahua momecatijca sihuame </div>
<div class='p'>
<span class="verse" id="PR7_1">1&#160;</span>Notelpoca, xijneltoca noconsejos huan xicajocui nocamanal ipan moyolo. 
<span class="verse" id="PR7_2">2&#160;</span>Sinta tijchihuas cati nimitznahuatía, cuali tiitztos. Xijtacaquili nopa tanahuatili cati nimitzmachtía pampa pano ipati. 
<span class="verse" id="PR7_3">3&#160;</span>Amo quema xiquelcahua cati nimitzilhuía. Xijtatzquilti ipan moyolo para mocahuas mohuaya. </div>
<div class='p'>
<span class="verse" id="PR7_4">4&#160;</span>Xiquicneli talnamiquilisti huan tamachilisti quej tiquicnelía mosihua icni. Xiquinchihua quej elisquíaj mocualhuampoyohua. 
<span class="verse" id="PR7_5">5&#160;</span>Inijuanti mitzmanahuise para amo tijpaxaloti se momecatijca sihuat. Sinta tijpiya talnamiquilisti huan titamachilía, mitzpalehuis para amo tijtacaquilis quema se sihuat mitzcamanalhuis ica yejyectzi camanali para mitzcajcayahuas. </div>
<div class='p'>
<span class="verse" id="PR7_6">6&#160;</span>Se tonali na niontachixtoya ipan noventana, 
<span class="verse" id="PR7_7">7&#160;</span>huan ten miyac telpocame niquitac se telpocat cati huihuitic. 
<span class="verse" id="PR7_8">8&#160;</span>Yaya nejnemiyaya ipan nopa calle nechca se esquina campa itztoc se ahuilnenca sihuat, huan quiitzqui nopa ojti cati yahui ichaj. 
<span class="verse" id="PR7_9">9&#160;</span>Ya calactoya tonati huan ya pejtoya taixtatayohuiya. 
<span class="verse" id="PR7_10">10&#160;</span>Nimantzi quisqui nopa sihuat para quinamiquiqui. Cuali mochijchijtoya para quincajcayahuas tacame pampa tahuel quimati quenicatza quichihuas. 
<span class="verse" id="PR7_11">11&#160;</span>Eliyaya se sihuat cati camanalti chicahuac huan yon quentzi amo pinahua. Amo quema quinequi itztos ichaj. 
<span class="verse" id="PR7_12">12&#160;</span>Quemantica itztoc callejtipa huan quemantica itztoc ipan tianquis. Tachixtinemi para quinpantis tacame cati huelis quincajcayahuas. </div>
<div class='p'>
<span class="verse" id="PR7_13">13&#160;</span>Quinechcahui nopa telpocat huan quinajnahuajqui huan quitzoponi. Tahuel mosemacac. Yon se quentzi amo pinajqui para quiilhuis: 
<span class="verse" id="PR7_14">14&#160;</span>“Ya nitemacac notacajcahualis para tasehuilisti huan nijtamichijtoc nochi cati nijtajtolcajqui nijchihuasquía, huan nijhualica nopa nacat para se cuali tacualisti. 
<span class="verse" id="PR7_15">15&#160;</span>Yeca nimitztemohuayaya pampa san ta nijnequiyaya nimitzitas, huan ama nimitzpantijtoc. 
<span class="verse" id="PR7_16">16&#160;</span>Notapech nijyejyecchijtoc ica ipantzajca cati yejyectzi. Nijcualtalijtoc notapech ica yoyomit cati más cuali cati huala ipan tali Egipto. 
<span class="verse" id="PR7_17">17&#160;</span>Huan nicajhuiyalijtoc campa timotecase ica taajhuiyacayot ten mirra, áloe huan canela. 
<span class="verse" id="PR7_18">18&#160;</span>Xihuala, ma timopaquilismacaca hasta tanesis. Ma tijchihuaca ten hueli para timonextilise para nelía timonequij. 
<span class="verse" id="PR7_19">19&#160;</span>Pampa nohuehue amo aqui nica, yajtoc paxaloto huejca. 
<span class="verse" id="PR7_20">20&#160;</span>Quihuicatoc miyac tomi, huan quiijtojtejqui huejcahuas nepa. Amo mocuepas hasta chicahuiyas metzti.” </div>
<div class='p'>
<span class="verse" id="PR7_21">21&#160;</span>Quej nopa, nopa sihuat quiyolyamanili nopa telpocat ica icamanal cati yejyectzi. Quiyoltilanqui san ica iistacaticayo. 
<span class="verse" id="PR7_22">22&#160;</span>Huan nima nopa telpocat quitoquilijtiyajqui quej se huacax quema quihuicaj para quimictitij, huan quej se cati huihuitic cati amo quimati yahui ipan tatzacti campa quiselis itatzacuiltilis. 
<span class="verse" id="PR7_23">23&#160;</span>Nopa telpocat eltoc quej nopa totot cati patanti xitahuac para campa eltoc taquetzti. Yon amo quimati sinta miquis hasta quimajcahuilise se cuataminti cati ajsis iyolixco. </div>
<div class='p'>
<span class="verse" id="PR7_24">24&#160;</span>Huajca amojuanti cati antelpocame techtacaquilica. Xijchihuaca cati nimechilhuía. 
<span class="verse" id="PR7_25">25&#160;</span>Amo quema xijcahuili motanequilis ma mitzcuapolo para tijtoquilis se ahuilnenca sihuat. Amo xijnechcahui nopa ojti cati yahui ichaj para amo tihuetzis ipan tajtacoli. 
<span class="verse" id="PR7_26">26&#160;</span>Pampa sihuame cati quej nopa quichihuaj quincajcayajtoque miyac telpocame. Quena, miyac tacame quintzontamiltijtoque. 
<span class="verse" id="PR7_27">27&#160;</span>Sinta timonejnemiltía ipan nopa ojti para tiyas ichaj, huajca tiquitzquitoc nopa ojti cati yahui campa miquilisti.  </div>
<div class='psalmlabel' id='PR8_0'> 8</div>
<div class='s'>Cati quipiya talnamiquilisti quipantis cati cuali </div>
<div class='p'>
<span class="verse" id="PR8_1">1&#160;</span>¡Xijtacaquilica! Eltoc quej se cati quipiya talnamiquilisti huan tamachilisti mitznojnotza chicahuac para xijchihuili cuenta icamanal huan timochihuas titalnamiqui. 
<span class="verse" id="PR8_2">2&#160;</span>¿Amo tijcactoc yaya cati quinequi mitztalnamictis? Eltoc quej moquetza ipan se tepet huejcapantic huan mitztzajtzilía. O eltoc quej moquetza campa momaxalohua ojti, 
<span class="verse" id="PR8_3">3&#160;</span>huan campa icalte nopa altepet huan mitznojnotza, huan quej ni quiijtohua: 
<span class="verse" id="PR8_4">4&#160;</span>“Nochi amojuanti anmasehualme, xijtacaquilica cati nimechilhuía. 
<span class="verse" id="PR8_5">5&#160;</span>Amojuanti cati amo anquimatij quenicatza anmonejnemiltise huan anhuihuitique, ximomachtica quenicatza anquipiyase se cuali talnamiquilisti. 
<span class="verse" id="PR8_6">6&#160;</span>Xijtacaquilica cuali cati nimechilhuis pampa nocamanal nelía miyac ipati. Nochi notamachtil eltoc xitahuac. 
<span class="verse" id="PR8_7">7&#160;</span>Na niquijtohua cati melahuac. Amo quema niistacati huan amo quema nitacajcayahua. 
<span class="verse" id="PR8_8">8&#160;</span>Quena, nelía cuali nocamanal huan tepalehuía miyac. Yon se tamanti cati niquijtos elis amo cuali o necuiltic. 
<span class="verse" id="PR8_9">9&#160;</span>Nochi cati niquijtohua nesi nelía xitahuac para masehualme cati quimachilíaj tamanti. Quena, cati talnamiquij quimatij nocamanal, huan quinpalehuía para quimatise más. </div>
<div class='p'>
<span class="verse" id="PR8_10">10&#160;</span>“Huajca xijselica cati nimechmachtía huan cati na nijmati, pampa achi más ipati que plata huan oro cati senquisa cuali. 
<span class="verse" id="PR8_11">11&#160;</span>Más cuali tijpiyas talnamiquilisti huan amo nopa piltetzitzi cati más patiyo. Yon se tamanti cati tijnequi, amo eli san se ica ya. </div>
<div class='p'>
<span class="verse" id="PR8_12">12&#160;</span>“Cati quipiya talnamiquilisti nojquiya quimati cuali para quinextilis sequinoc para quichihuase cati xitahuac ipan ininemilis. Talnamiquilisti mitzpalehuis para tijpiyas cuajcuali taixmatili huan tamachilisti. 
<span class="verse" id="PR8_13">13&#160;</span>Se cati quiimacasi huan quitepanita TOTECO, quiijiyas nochi cati amo cuali. Amo quinequis quinitas masehualme cati mohueyimatij huan cati mohueyitepanitaj. Amo quinechcahuis cati fiero ininemilis huan cati istacatij. 
<span class="verse" id="PR8_14">14&#160;</span>Se cati quipiya talnamiquilisti hueli temaca cuali consejos. Yaya quimati para tetajtolsencahuas xitahuac. Quimachilía miyac tamanti huan quipiya miyac chicahualisti. 
<span class="verse" id="PR8_15">15&#160;</span>Tanahuatiani mochihuaj talnamiquini para tanahuatise pampa quipiyaj talnamiquilisti huan quitacaquilíaj consejos. Cati quipiyaj tequiticayot hueli quichihuaj tanahuatilme cati xitahuac pampa quipiyaj talnamiquilisti. 
<span class="verse" id="PR8_16">16&#160;</span>Nochi tequichihuani hueli tayacanaj huan tetajtolsencahuaj xitahuac pampa quipiyaj talnamiquilisti. </div>
<div class='p'>
<span class="verse" id="PR8_17">17&#160;</span>“Masehualme cati quiicnelíaj talnamiquilisti huan quitemohuaj, quipantise huan mochihuase talnamiquini. Huan cati nelnelía quitemohuaj talnamiquilisti, quipantise. 
<span class="verse" id="PR8_18">18&#160;</span>Masehualme cati mochihuaj talnamiquij nojquiya quipantise ricojyot huan tatepanitacayot. Quena, quipantise se ricojyot cati huejcahuas huan mochihuase masehualme cati nelxitahuaque. 
<span class="verse" id="PR8_19">19&#160;</span>Masehualme cati mochihuaj talnamiquij temacase tamanti cati más cuali que oro huan plata cati pano cuali. 
<span class="verse" id="PR8_20">20&#160;</span>Pampa talnamiquilisti quichihua para se masehuali ma monejnemilti ipan se ojti cati xitahuac huan nelcuali. 
<span class="verse" id="PR8_21">21&#160;</span>Masehualme cati quiicnelíaj talnamiquilisti, quipiyase tamanti para ininconehua. Quena, pampa talnamiquij, quitemitise ininchajchaj ica tamanti cati nelía ipati. </div>
<div class='p'>
<span class="verse" id="PR8_22">22&#160;</span>“TOTECO quipixtoya talnamiquilisti ipan ipejya nochi cati onca. Quema ayemo teno quichihuayaya. 
<span class="verse" id="PR8_23">23&#160;</span>Quena, TOTECO ya ipa quipixtoya talnamiquilisti huejcajquiya quema ayemo oncayaya taltipacti. 
<span class="verse" id="PR8_24">24&#160;</span>Ya quipixqui talnamiquilisti quema ayemo oncayaya hueyi at ipan taltipacti, yon quema ayemo oncayaya amelme ica nochi inia. 
<span class="verse" id="PR8_25">25&#160;</span>TOTECO ya ipa quipixtoya talnamiquilisti quema ayemo quinchihuayaya tepeme huan nochi tachiquilme. 
<span class="verse" id="PR8_26">26&#160;</span>Quena, ipa quipixtoya talnamiquilisti quema ayemo quichihuayaya taltipacti, mili huan quema ayemo oncayaya yon se quentzi ten nopa taltepocti cati ama onca. </div>
<div class='p'>
<span class="verse" id="PR8_27">27&#160;</span>“TOTECO ya ipa quipixtoya talnamiquilisti quema quichijchijqui nochi cati onca ipan ilhuicacti, huan quema quichijchijqui nopa huejhueyi ostot para campa ma mocahua huejhueyi at. 
<span class="verse" id="PR8_28">28&#160;</span>Yaya ipa quipixtoya talnamiquilisti quema quitali mixti ma mocahua ipan ilhuicacti, huan quinilhui nochi huejhueyi hueyame hasta canque tamisquíaj. 
<span class="verse" id="PR8_29">29&#160;</span>TOTECO ya ipa quipixtoya talnamiquilisti quema quinmacac nopa huejhueyi at ininepa huan quinmacac tanahuatili para amo hueli quipanose. Yaya ya quipixtoya talnamiquilisti quema quitalili itzinpehualtil ni taltipacti. 
<span class="verse" id="PR8_30">30&#160;</span>Huan TOTECO quitequihui italnamiquilis ipan nochi itequi, huan nochi cati quichijqui quinextía para tahuel miyac talnamiquilisti quipiya. TOTECO amo quema moiyocacahua ten nopa hueyi talnamiquilisti cati quipiya. 
<span class="verse" id="PR8_31">31&#160;</span>TOTECO nelía paqui para quitequihuía italnamiquilis, huan paqui ica nochi cati quichijchijqui. Quena, pampa quichijqui nochi ica ihueyi talnamiquilis, ama paqui ica ni taltipacti huan nochi masehualme cati quinchijchijqui. </div>
<div class='p'>
<span class="verse" id="PR8_32">32&#160;</span>“Huajca antelpocame, xijtacaquilica quema se cati quipiya talnamiquilisti amechcamanalhuía. Quej nopa anquipantise miyac paquilisti huan tatiochihualisti. 
<span class="verse" id="PR8_33">33&#160;</span>Xijtacaquilica cuali quema se cati talnamiqui amechmaca consejos ten quenicatza anmotalnamictise. Amo xijhuejcamajcahuaca. </div>
<div class='p'>
<span class="verse" id="PR8_34">34&#160;</span>“Hueyi paquilisti quipantis nopa tacat cati quitacaquilis se cati quipiya talnamiquilisti huan mojmosta quinequis más, masque inon tacat monequi quichiyas campa ichaj nopa tetalnamictijquet para ma quitalnamicti achi más. 
<span class="verse" id="PR8_35">35&#160;</span>Pampa cati quipantía talnamiquilisti, quipiyas se nemilisti cati nelía cuali, huan TOTECO quitachilis ica miyac paquilisti. 
<span class="verse" id="PR8_36">36&#160;</span>Pero cati amo quinequi quitacaquilis nopa tetalnamictijquet para quichihuas huan quitahuelcahuas, mococos ica ya iselti. Cati amo quinequij mochihuase talnamiquini quitemohuaj miquilisti.”  </div>
<div class='psalmlabel' id='PR9_0'> 9</div>
<div class='s'>Amo san se talnamiquilisti huan huihuiyot </div>
<div class='p'>
<span class="verse" id="PR9_1">1&#160;</span>Yaya cati nelía quipiya talnamiquilisti quichijqui se yejyectzi cali ica chicome taquetzalme iixpa. 
<span class="verse" id="PR9_2">2&#160;</span>Quicualtalijtoc se hueyi tacualisti, huan quichijchijtoc se taili cati más cuali. Ya quisencajtoc nopa cuamesa ica miyac tamanti tacuali. 
<span class="verse" id="PR9_3">3&#160;</span>Quintitanqui itequipanojcahua para ma yaca huan ma quinotzaca nochi masehualme para ma hualaca huan ma mochihuaca talnamiquini. Eltoc quej yaya cati quipiya talnamiquilisti moquetza campa más tahuejcapa nechca nopa altepet pampa tahuel quinequi tetalnamictis. Huan cati quipiya talnamiquilisti quiijtohua: 
<span class="verse" id="PR9_4">4&#160;</span>“Xihualaca nochaj amojuanti cati anhuihuitique huan cati amo anquimachilíaj cati cuali para anquichihuase. 
<span class="verse" id="PR9_5">5&#160;</span>Xihualaca, xijcuaqui notacualis huan xiquiquij tailisti cati cuali cati nijsencajtoc. 
<span class="verse" id="PR9_6">6&#160;</span>Xijcajtehuaca nochi huihuiyot, huan nimechnextilis quenicatza huelis anquipiyase se nemilisti cati yejyectzi. Xinejnemica ipan nopa ojti cati nimechnextilis huan ximotalnamictica.” </div>
<div class='p'>
<span class="verse" id="PR9_7">7&#160;</span>Sinta tijchihuas campeca para tijtalnamictis se tacat cati quinhuihuiita sequinoc o se cati fiero inemilis, yaya san mitzpinahualtis huan chicahuac mitznajnanquilis. 
<span class="verse" id="PR9_8">8&#160;</span>Huajca amo xijtacahualti se cati tehuihuiita pampa san mitzcualancaitas. Pero sinta tijxitahuas se masehuali cati talnamiqui, yaya más mitzicnelis. 
<span class="verse" id="PR9_9">9&#160;</span>Xijmachti se masehuali cati talnamiqui, huan achi más mochihuas talnamiqui. Huan sinta tijmachtis se cati xitahuac monejnemiltía, achi más quimatis cati cuali para quichihuas. </div>
<div class='p'>
<span class="verse" id="PR9_10">10&#160;</span>Pampa talnamiquilisti pehua quema se acajya quiimacasi huan quitepanita TOTECO. Huan sinta se acajya quiixmatis TOTECO cati tatzejtzeloltic, quichihuas para quimachilis miyac tamanti. </div>
<div class='p'>
<span class="verse" id="PR9_11">11&#160;</span>Huan talnamiquilisti mitzchihuas xiitzto miyac tonali. Quena, quimiyaquilis nopa xihuit ipan monemilis. 
<span class="verse" id="PR9_12">12&#160;</span>Sinta timochihuas titalnamiqui, tiquisas cuali. Pero sinta tijhuihuiitas talnamiquilisti, huajca ica moselti timochihuilis cati fiero. </div>
<div class='p'>
<span class="verse" id="PR9_13">13&#160;</span>Se sihuat cati huihuitic teyolcocohua pampa amo teno cati cuali quimati. Chicahuac camanalti huan senquisa huihuitic. 
<span class="verse" id="PR9_14">14&#160;</span>Yaya mosehuía ipan cuasiyaj icalteno campa achi más tahuejcapa ipan nopa altepet. 
<span class="verse" id="PR9_15">15&#160;</span>Huan quinotza tacame cati panoj, masque inijuanti san quitoquilijtiyahuij se ojti cati xitahuac. 
<span class="verse" id="PR9_16">16&#160;</span>Pero nopa sihuat amo quincahua ma panoca, quinotza huan quinilhuía: “Xihualaca nochaj.” Huan nopa telpocame cati amo teno quimachilíaj quitacaquilíaj icamanal quema quinilhuía: 
<span class="verse" id="PR9_17">17&#160;</span>“Xihualaca nohuaya huan nimechmacas cati nelía cuali.” Quena, cati itztoc ihuaya se sihuat quej nopa quipiya paquilisti se talojtzi quej se at cati tachtecti eltoc más tzopelic, o quej se tacualisti cati se quiichtequi huan quicua ixtacatzi ihuaya seyoc quimachilía más ajhuiyac, 
<span class="verse" id="PR9_18">18&#160;</span>pero cati yahuij campa ichaj nopa sihuat amo quimatij sinta nopa tacame cati achtohuiya quipaxalojque, ama itztoque micta.  </div>
<div class='psalmlabel' id='PR10_0'> 10</div>
<div class='s'>Nopa achtohui amatajcuiloli ten talnamijca camanali ten Salomón Pr. 10:1―22:16 </div>
<div class='p'>
<span class="verse" id="PR10_1">1&#160;</span>Ya ni nopa talnamijca camanali cati Salomón quiijcuilo. Se telpocat cati talnamiqui quipaquilismaca itata huan inana, pero se cati quej hueli nemi, quinmaca miyac tequipacholi. </div>
<div class='p'>
<span class="verse" id="PR10_2">2&#160;</span>Tamanti cati tachtecti amo temaca paquilisti, yon amo huejcahua. Pero nochi masehualme cati nemij xitahuac iixpa TOTECO momanahuise ten se miquilisti cati fiero. </div>
<div class='p'>
<span class="verse" id="PR10_3">3&#160;</span>TOTECO amo quicahuas para se masehuali cati nemi xitahuac ma mayancamiqui, yon amo quicahuilis se masehuali cati amo quitepanita TOTECO ma ixhuis. Nochipa quinequis más. </div>
<div class='p'>
<span class="verse" id="PR10_4">4&#160;</span>Se cati tatzihui nimantzi mochihuas se cati teicneltzi, pero se cati tequiti chicahuac, moricojchihuas. </div>
<div class='p'>
<span class="verse" id="PR10_5">5&#160;</span>Talnamiqui nopa tacat cati quisentilía itacualis ipan nopa tonali quema noja tatotoniya. Pero cati cochi ipan nopa hora para pixcas, pinahuas quema amo quiaxilis itacualis. </div>
<div class='p'>
<span class="verse" id="PR10_6">6&#160;</span>TOTECO quimacas miyac tatiochihualisti se tacat cati nemi xitahuac iixpa, pero amo cuajcualme quipantíaj miyac tamanti tatehuilisti por cati fiero quichihuaj. </div>
<div class='p'>
<span class="verse" id="PR10_7">7&#160;</span>Quema miqui se tacat cati xitahuac, nochi quielnamiquij ica cuali. Pero quema miquij cati amo cuajcualme, teipa ayecmo aqui quinelnamiqui pampa quinitaj quej se tamanti cati pojyajtoc. </div>
<div class='p'>
<span class="verse" id="PR10_8">8&#160;</span>Se cati talnamiqui quiselía tanahuatili ica paquilisti, pero se cati huihuitic camanalti miyac huan nima huetzi ica ixayac ipan tequipacholi. </div>
<div class='p'>
<span class="verse" id="PR10_9">9&#160;</span>Se cati monejnemiltía xitahuac quipiya temachili ipan inemilis. Pero se cati nemi ipan ojti cati huijcoltic motepotanis huan tahuel mococos. </div>
<div class='p'>
<span class="verse" id="PR10_10">10&#160;</span>Masehualme cati amo teno quichihuaj quema se tacat quiixpano seyoc, tahuel temacaj tequipacholi. Pero cati quinajhuaj chicahuac cati fiero quichihuaj quisehuíaj cualanti. </div>
<div class='p'>
<span class="verse" id="PR10_11">11&#160;</span>Quema camanalti se tacat cati itztoc xitahuac eltoc quej se ameli cati temaca se nemilisti cati cuali. Pero ipan inincamac amo cuajcualme quisa cati quipehualtía cualanti. </div>
<div class='p'>
<span class="verse" id="PR10_12">12&#160;</span>Se cati quincualancaita sequinoc quipehualtía cualanti. Pero cati teicnelía quintapojpolhuía cati quiixpanoj. </div>
<div class='p'>
<span class="verse" id="PR10_13">13&#160;</span>Quema se masehuali cati talnamiqui camanalti, nochi cati quicaquij momacaj cuenta para quimachilía miyac tamanti. Pero quema se cati huihuitic camanalti, nochi momacaj cuenta para monequi se acajya quihuitequis ica se cuahuit. </div>
<div class='p'>
<span class="verse" id="PR10_14">14&#160;</span>Masehualme cati talnamiquini nochipa quinequij quimatise más tamanti. Pero se cati huihuitic camanalti quej hueli huan san motanilía tequipacholi. </div>
<div class='p'>
<span class="verse" id="PR10_15">15&#160;</span>Se cati tominpiya huelis momanahuis ica itomi para itztos ica temachili. Pero se cati teicneltzi motequipachohua pampa amo teno quipiya para ica mopalehuis. </div>
<div class='p'>
<span class="verse" id="PR10_16">16&#160;</span>Nochi cati quitani se masehuali cati itztoc xitahuac quipalehuía para quipiyas cati cuali ipan inemilis. Pero amo cuajcualme san quinenpolohuaj inintomi ipan tajtacoli. </div>
<div class='p'>
<span class="verse" id="PR10_17">17&#160;</span>Se masehuali cati quitacaquilía quema seyoc quixitahua nemi ipan nopa ojti cati yahui campa onca nemilisti. Pero se cati amo quitacaquilía cati quinequi quitalnamictis, mocuapolos. </div>
<div class='p'>
<span class="verse" id="PR10_18">18&#160;</span>Se cati tecualancaita huan mochihua quej teicnelía, yaya se istacatiquet. Huan se cati tetaijilhuía nelía huihuitic. </div>
<div class='p'>
<span class="verse" id="PR10_19">19&#160;</span>Se cati tahuel camanalti amo polihui para quiijtos se camanali cati ica taixpanos. Pero se cati talnamiqui quipiya miyac cuidado ica cati quiijtohua. </div>
<div class='p'>
<span class="verse" id="PR10_20">20&#160;</span>Quema se tacat cati itztoc xitahuac iixpa TOTECO camanalti, monequi tijtacaquilis pampa icamanal ipati quej plata cati más cuali. Pero inincamanal amo cuajcualme amo teno ipati. </div>
<div class='p'>
<span class="verse" id="PR10_21">21&#160;</span>Masehualme cati nemij xitahuac iixpa TOTECO hueli temacaj cuali consejos. Pero cati huihuitique miquise pampa amo quipiyaj talnamiquilisti para monejnemiltise cuali. </div>
<div class='p'>
<span class="verse" id="PR10_22">22&#160;</span>Quema TOTECO quitiochihua se masehuali, yaya moricojchihua ica cati nelía ipati. Huan TOTECO quimaca miyac paquilisti. </div>
<div class='p'>
<span class="verse" id="PR10_23">23&#160;</span>Se tacat cati huihuitic paqui para quichihua cati fiero. Pero se cati talnamiqui paqui para quipiyas más talnamiquilisti. </div>
<div class='p'>
<span class="verse" id="PR10_24">24&#160;</span>Nopa tamanti cati amo cuali cati tahuel quiimacasi se masehuali, ya nopa cati ipantis. Pero masehualme cati itztoque xitahuaque iixpa TOTECO, yaya quinmacas nopa tamanti cati quinequij. </div>
<div class='p'>
<span class="verse" id="PR10_25">25&#160;</span>Quena, quej se hueyi ajcomalacat san hualpanotiquisa, quej nopa nojquiya itztoque masehualme cati amo quitepanitaj TOTECO pampa amo huejcahuaj para itztose. Pero masehualme cati itztoque xitahuac iixpa TOTECO huejcahuase pampa moquetztoque ipan se tatzinpehualtili cati temachti. </div>
<div class='p'>
<span class="verse" id="PR10_26">26&#160;</span>Se tetequipanojquet cati tatzihui tahuel quicuesolmaca iteco quej pocti cati calaqui ipan iixteyol, o quej vinagre cati quiajsi itancoch hasta cuajcualo. </div>
<div class='p'>
<span class="verse" id="PR10_27">27&#160;</span>Quema se masehuali quiimacasi huan quitepanita TOTECO, TOTECO quichihuas ma itzto miyac xihuit. Pero TOTECO quincotonilis inixihui cati amo cuajcualme. </div>
<div class='p'>
<span class="verse" id="PR10_28">28&#160;</span>Cati itztoque xitahuaque iixpa TOTECO quichiyaj tamanti cati temaca paquilisti. Pero masehualme cati amo quitepanitaj TOTECO quichiyaj tamanti cati san tapic. </div>
<div class='p'>
<span class="verse" id="PR10_29">29&#160;</span>TOTECO quinmocuitahuía cati nemij xitahuaque iixpa, pero quintzontamiltía masehualme cati quichihuaj cati amo cuali. </div>
<div class='p'>
<span class="verse" id="PR10_30">30&#160;</span>TOTECO quintiochihuas cati itztoque xitahuaque iixpa huan amo quema tatzintahuetzise. Pero quinquixtis masehualme cati amo quitepanitaj ipan ni tali, pampa amo quincahuilis ma huejcahuaca itztose. </div>
<div class='p'>
<span class="verse" id="PR10_31">31&#160;</span>Quema camanalti se masehuali cati itztoc xitahuac iixpa TOTECO, tetalnamictía. Pero se tecajcayajquet, TOTECO quitzontamiltis para ayecmo huelis camanaltis. </div>
<div class='p'>
<span class="verse" id="PR10_32">32&#160;</span>Quema camanalti se cuali tacat, icamanal tepalehuía. Pero amo cuajcualme quiijtohuaj camanali cati tacajcayahua.  </div>
<div class='psalmlabel' id='PR11_0'> 11</div>
<div class='p'>
<span class="verse" id="PR11_1">1&#160;</span>TOTECO tahuel quicualancaita cati tecajcayahua huan amo ajsitoc tatamachihua. Quinequi xitatamachihua xitahuac pampa ya nopa quimaca paquilisti. </div>
<div class='p'>
<span class="verse" id="PR11_2">2&#160;</span>Quema se masehuali pehua mohueyimati, sequinoc ayecmo quitepanitase. Pero cati moechcapantalíaj quipantise talnamiquilisti. </div>
<div class='p'>
<span class="verse" id="PR11_3">3&#160;</span>Masehualme cati monejnemiltíaj xitahuac quipiyaj se iniyolo cati cuali cati quinyacana huan quinilhuía taya ma quichihuaca. Pero masehualme cati quinpactía tajtacolchihuase motzontamiltise pampa tacajcayajtinemij. </div>
<div class='p'>
<span class="verse" id="PR11_4">4&#160;</span>Ipan nopa tonali quema TOTECO tetajtolsencahuas, itomi se tominpixquet amo quipalehuis. Pero masehualme cati itztoque xitahuaque iixpa TOTECO momanahuise ten miquilisti. </div>
<div class='p'>
<span class="verse" id="PR11_5">5&#160;</span>Nochi cati cuali quichihua se masehuali cati itztoc xitahuac quipalehuía para ma quipiya se ojti cati alaxtic. Pero masehualme cati amo cuajcualme huetzise por inintajtacolhua. </div>
<div class='p'>
<span class="verse" id="PR11_6">6&#160;</span>Nopa tamanti cati cuali cati cuajcualme quichihuaj quinmanahuis ten miyac taquetzti, pero cati fiero quichihuaj tajtacolchijca masehualme quinmasiltis. </div>
<div class='p'>
<span class="verse" id="PR11_7">7&#160;</span>Quema miqui se tacat cati amo cuali, tami nochi cati yaya quichiyayaya quichihuas. Masque yaya se tacat tetic, nenpolihuis nochi cati mochiyayaya para quichihuas. </div>
<div class='p'>
<span class="verse" id="PR11_8">8&#160;</span>TOTECO quinmanahuis cati itztoque xitahuaque iixpa ten taijyohuilisti. Pero masehualme cati amo quitepanitaj, TOTECO quincahuilis ma quinajsi. </div>
<div class='p'>
<span class="verse" id="PR11_9">9&#160;</span>Se tacat cati quipiya ome ixayac quinyolcocohua ihuampoyohua ica icamanal cati fiero. Pero cati itztoc xitahuac iixpa TOTECO mochololtía ten taohuijcayot por nopa cuali talnamiquilisti cati quipiya. </div>
<div class='p'>
<span class="verse" id="PR11_10">10&#160;</span>Ipan se altepet nochi masehualme paquij quema nochi quisa cuali para se cuali tacat. Pero se altepet ilhuichihua quema miquij amo cuajcualme. </div>
<div class='p'>
<span class="verse" id="PR11_11">11&#160;</span>Nopa miyac tatiochihualisti cati quiselíaj masehualme cati itztoque xitahuaque quihueyitalía inialtepe. Pero amo cuajcualme quinenpolohuaj inialtepe ica cati fiero quiijtohuaj. </div>
<div class='p'>
<span class="verse" id="PR11_12">12&#160;</span>Se cati amo cuali italnamiquilis camanalti fiero ten seyoc cati itztoc icalnechca. Pero se tacat cati talnamiqui amo molinía. </div>
<div class='p'>
<span class="verse" id="PR11_13">13&#160;</span>Se cati teejelnamictinemi amo quema hueli quimati se camanali cati ixtacatzi huan amo teyolmelahuas. Pero se tacat cati temachti quimati miyac tamanti cati amo tematiltía. </div>
<div class='p'>
<span class="verse" id="PR11_14">14&#160;</span>Campa amo onca tequichihuani cati talnamiquij para tayacanase, tatzintahuetzise nopa masehualme. Pero quema masehualme ipan se altepet quintequitalíaj miyac masehualme cati quinmacaj cuali consejos, itztose ica temachili. </div>
<div class='p'>
<span class="verse" id="PR11_15">15&#160;</span>Quipantis tequipacholi cati quitalis ifirma para taxtahuas por seyoc sinta yaya amo taxtahuas. Pero se cati amo quitalis ifirma para seyoc, itztos ica temachili. </div>
<div class='p'>
<span class="verse" id="PR11_16">16&#160;</span>Se sihuat cati quipiya iyolo ica sequinoc, quipantis tatepanitacayot. Pero tacame cati amo quitepanitaj TOTECO san quinequij quipantise tomi. </div>
<div class='p'>
<span class="verse" id="PR11_17">17&#160;</span>Se tacat cati tetasojta mochihuilía cati cuali pampa moyolpactía, pero se tacat cati tecocohua motanahuía pampa moyolcocohua. </div>
<div class='p'>
<span class="verse" id="PR11_18">18&#160;</span>Se tacat cati amo cuali italnamiquilis tacajcayahua huan nopa tomi cati quitantoc ica tacajcayahualisti san eltoc para se talojtzi. Pero se tacat cati quichihua cati xitahuac iixpa TOTECO quiselis se itaxtahuil cati nelía ipati. </div>
<div class='p'>
<span class="verse" id="PR11_19">19&#160;</span>Se cati quichihua cati xitahuac, yas campa onca nemilisti. Pero se cati quitoquilía cati fiero, quipantis miquilisti. </div>
<div class='p'>
<span class="verse" id="PR11_20">20&#160;</span>TOTECO quincualancaita cati moilhuíaj quenicatza hueli tacajcayahuase. Pero quincualita cati nemij nelcuali huan amo aqui hueli quintelhuía. </div>
<div class='p'>
<span class="verse" id="PR11_21">21&#160;</span>Temachti se tonali TOTECO quintatzacuiltis masehualme cati amo quitepanitaj. Pero ininconehua masehualme cati itztoque xitahuaque iixpa, TOTECO quinmanahuis ten taohuijcayot. </div>
<div class='p'>
<span class="verse" id="PR11_22">22&#160;</span>Se sihuat cati yejyectzi pero amo quipiya talnamiquilisti, eltoc huihuitic san se quej se pitzo cati quihuica ipan iyacatzol se anillo ten oro. </div>
<div class='p'>
<span class="verse" id="PR11_23">23&#160;</span>Cati cuali quinchiya masehualme cati quichihuaj cati cuali. Pero icualancayo TOTECO quinchiya amo cuajcualme. </div>
<div class='p'>
<span class="verse" id="PR11_24">24&#160;</span>Cati quinpactía temajmacase cati quipiyaj, achi más moricojchihuase. Pero cati itzcuime huan amo quinequij temajmacase sequinoc cati iniaxca, teipa mochihuase teicneltzitzi. </div>
<div class='p'>
<span class="verse" id="PR11_25">25&#160;</span>Quena, se masehuali cati hueyi iyolo huan miyac quinmaca sequinoc ten cati quipiya, moricojchihuas más. Huan cati quinpalehuía sequinoc, TOTECO quitiochihuas huan quipiyas nochi cati monequi. </div>
<div class='p'>
<span class="verse" id="PR11_26">26&#160;</span>Se cati amo quinemaquiltía itrigo quema sequinoc quitemohuaj pampa moilhuía patiyohuas, ialtepe ejcahua quitelchihuase. Pero cati quinemaquiltía sequinoc quema amo quipiyaj, TOTECO quitiochihuas. </div>
<div class='p'>
<span class="verse" id="PR11_27">27&#160;</span>Sinta tijtemohua cati cuali para tijchihuas, TOTECO mitzcualitas, pero sinta tijtemohua cati amo cuali para tijchihuas, ya nopa tijpantis. </div>
<div class='p'>
<span class="verse" id="PR11_28">28&#160;</span>Cati motemachía ipan itomi huetzis quej se xihuit cati huactoc. Pero masehualme cati quichihuaj cati cuali quipiyase tetili quej imacuayohua se cuahuit cati nochipa xoxohuixtoc. </div>
<div class='p'>
<span class="verse" id="PR11_29">29&#160;</span>Se huihui telpocat cati quihualica taohuijcayot ipan ifamilia amo teno quiselis teipa cati itatahua quicahuilijtehuase. Huan yaya cati huihuitic teipa monequis quitequipanos seyoc cati talnamiqui. </div>
<div class='p'>
<span class="verse" id="PR11_30">30&#160;</span>Pero se masehuali cati itztoc xitahuac iixpa TOTECO tepalehuía quej se cuahuit cati temaca cuali nemilisti. Huan cati quinotza sequinoc ma quitoquilica TOTECO, yaya nelía talnamiqui. </div>
<div class='p'>
<span class="verse" id="PR11_31">31&#160;</span>Sinta cati itztoque xitahuaque quiselíaj inintaxtahuil nica ipan ni taltipacti por cati quichijtoque, huajca más temachti cati amo cuajcualme huan cati tajtacolchihuaj quiselise cati quinamiqui.  </div>
<div class='psalmlabel' id='PR12_0'> 12</div>
<div class='s'>Masehualme cati xitahuaque huan inijuanti cati amo quitepanitaj TOTECO </div>
<div class='p'>
<span class="verse" id="PR12_1">1&#160;</span>Se cati quipactía quiselía tamachtili cati quixitahua quipiya talnamiquilisti cati cuali. Pero se cati amo quinequi quitacaquilis cati quixitahua nelía huihuitic. </div>
<div class='p'>
<span class="verse" id="PR12_2">2&#160;</span>TOTECO quicualita se masehuali cati cuali. Pero TOTECO quitalis tatzacuiltilisti ipan nopa tacat cati moilhuía cati fiero huelis quichihuas. </div>
<div class='p'>
<span class="verse" id="PR12_3">3&#160;</span>Se masehuali amo quipantis temachili ipan inemilis por cati fiero quichihua. Pero masehualme cati quichihuaj cati cuali, quena, quipiyaj ininelhuayo cati calaqui huejcata huan amo teno quinolinis. </div>
<div class='p'>
<span class="verse" id="PR12_4">4&#160;</span>Se sihuat cati nelcuali quihualiquilía ihuehue tatepanitacayot pampa masehualme quiitaj quej se tanahuatijquet ica se corona ipan itzonteco. Pero se sihuat cati quihualiquilía ihuehue pinahualisti quicocohua ihuehue quej se cocolisti cati quicua iomiyohua. </div>
<div class='p'>
<span class="verse" id="PR12_5">5&#160;</span>Se cuali masehuali moilhuía quichihuas cati xitahuac, pero amo cuajcualme moilhuíaj quenicatza hueli tacajcayahuase. </div>
<div class='p'>
<span class="verse" id="PR12_6">6&#160;</span>Inincamanal masehualme cati amo quitepanitaj TOTECO tecocohua hasta temictía. Pero inincamanal masehualme cati itztoque xitahuaque temanahuía ten miquilisti. </div>
<div class='p'>
<span class="verse" id="PR12_7">7&#160;</span>TOTECO quintzontamiltis amo cuajcualme, pero ininteipan ixhuihua masehualme cati quichihuaj cati cuali itztose temachti para nochipa. </div>
<div class='p'>
<span class="verse" id="PR12_8">8&#160;</span>Masehualme quitepanitaj se tacat cati quipiya cuali italnamiquilis, pero se cati huihuitic quiitaj para amo teno ipati. </div>
<div class='p'>
<span class="verse" id="PR12_9">9&#160;</span>Más cuali se cati tequiti chicahuac huan mosoquihuía ipan itequi para quitanis cati yaya huan itequipanojcahua quicuase, huan amo se masehuali cati mohueyimati huan amo quinequi motequihuis para quipiyas ten quicuas. </div>
<div class='p'>
<span class="verse" id="PR12_10">10&#160;</span>Se cuali masehuali motequipachohua por itapiyalhua pampa amo quinequi ma taijyohuica. Pero se masehuali cati amo quitepanita TOTECO amo teno moyolilhuía para quitasojtas itapiyal. </div>
<div class='p'>
<span class="verse" id="PR12_11">11&#160;</span>Se masehuali cati tequiti chicahuac ipan imila nochipa quipiyas miyac tacualisti. Pero se cati huihuitic quinenpolohua itonal pampa tatzihui. </div>
<div class='p'>
<span class="verse" id="PR12_12">12&#160;</span>Tachtequini cualanij quema quiitaj para inintequixpo quiichtectoque tamanti cati más hueyi ipati que ya. Pero cuajcualme quitanij ica inintequi para huelis quinpalehuise sequinoc. </div>
<div class='p'>
<span class="verse" id="PR12_13">13&#160;</span>Amo cuajcualme istacatij huan inincamanal quinmasiltía pampa nima nesi para amo melahuac. Pero cuajcualme amo istacatij huan momanahuíaj ten miyac tamanti taohuijcayot. </div>
<div class='p'>
<span class="verse" id="PR12_14">14&#160;</span>Se tacat cati quiijtohua cati melahuac quipantis miyac tamanti cati cuali huan cati quitemitis inemilis ica paquilisti. Huan yaya cati tequiti cuali ica imax quiselis se taxtahuili cati cuali. </div>
<div class='p'>
<span class="verse" id="PR12_15">15&#160;</span>Se cati huihuitic moilhuía para nemi ipan se ojti xitahuac huan amo quinequi consejos. Pero se masehuali cati talnamiqui quintacaquilía cati quiconsejomacaj para ma monejnemilti más cuali. </div>
<div class='p'>
<span class="verse" id="PR12_16">16&#160;</span>Se cati huihuitic nimantzi cualani quema sequinoc quitaijilhuíaj. Pero se cati talnamiqui quipiya iyolo quema quitaijilhuíaj, huan amo quinextía cualanti. </div>
<div class='p'>
<span class="verse" id="PR12_17">17&#160;</span>Se testigo cati quiijtohua nochi cati senquisa melahuac, quichihua cati xitahuac. Pero se testigo cati istacati quichihua pampa quinequi tacajcayahuas. </div>
<div class='p'>
<span class="verse" id="PR12_18">18&#160;</span>Itztoque sequij tacame cati tecocohuaj ica inincamanal quej elisquía se macheta cati tatequi. Pero inincamanal talnamiquini eltoc quej se pajti cati teyolchicahua huan teyoltalía. </div>
<div class='p'>
<span class="verse" id="PR12_19">19&#160;</span>Icamanal se testigo cati quiijtohua nochi cati senquisa melahuac huejcahuas pampa nochi quiitase para xitahuac. Pero icamanal se testigo cati istacati amo huejcahuas pampa nima monextis para amo melahuac. </div>
<div class='p'>
<span class="verse" id="PR12_20">20&#160;</span>Nochi cati moilhuíaj quichihuase cati amo cuali, quisencahuaj ipan iniyolo quenicatza huelis tacajcayahuase. Pero cati itztoque xitahuaque quipiyaj paquilisti ipan iniyolo pampa moyolilhuíaj cati cuali huelis quichihuase. </div>
<div class='p'>
<span class="verse" id="PR12_21">21&#160;</span>Amo quipantise tatzacuiltili cati monejnemiltíaj xitahuac, pero miyac taohuijcayot quipantise ipan ininemilis amo cuajcualme. </div>
<div class='p'>
<span class="verse" id="PR12_22">22&#160;</span>TOTECO quincualancaita masehualme cati istacatij. Pero nochi cati quiijtohuaj cati melahuac, TOTECO quincualita. </div>
<div class='p'>
<span class="verse" id="PR12_23">23&#160;</span>Se cati talnamiqui amo mohueyimati, yon amo quinextilía sequinoc nochi cati quimati. Pero cati huihuitique tahuel mohueyimatij huan quiijtohuaj miyac tamanti huihuiyot. </div>
<div class='p'>
<span class="verse" id="PR12_24">24&#160;</span>Xitequiti chicahuac huan tielis se tayacanquet, pero sinta timochihuas titatzihui tielis itequipanojca seyoc masehuali. </div>
<div class='p'>
<span class="verse" id="PR12_25">25&#160;</span>Se masehuali cati moyoltequipachohua nelía taijyohuía, pero se cuali camanali quimacas paquilisti ipan iyolo. </div>
<div class='p'>
<span class="verse" id="PR12_26">26&#160;</span>Se masehuali cati monejnemiltía xitahuac quinyacana ihuampoyohua ipan se cuali ojti, pero amo cuajcualme quinhuicaj sequinoc ipan se ojti campa mocuapolose. </div>
<div class='p'>
<span class="verse" id="PR12_27">27&#160;</span>Se masehuali cati tatzihui amo quinequi quitemos yon cuahuit para quiicxitis cati quipejtoc, san xoxohuic quicuas, pero se cati quipactía tequitis quitanis cati nel cuali. </div>
<div class='p'>
<span class="verse" id="PR12_28">28&#160;</span>Masehualme cati quichihuaj cati cuali quitoquilíaj nopa ojti cati tehuica campa onca nemilisti. Iniojhui amo yahui campa onca miquilisti.  </div>
<div class='psalmlabel' id='PR13_0'> 13</div>
<div class='p'>
<span class="verse" id="PR13_1">1&#160;</span>Se telpocat cati talnamiqui quiselía cati itata quiijtohua quema quitalnamictía, pero se cati tahuihuiita amo quitacaquilía cati quitacahualtía. </div>
<div class='p'>
<span class="verse" id="PR13_2">2&#160;</span>Se masehuali cati camanalti cuajcuali tamanti quipantis cati cuali ipan inemilis, pero masehualme cati amo quitepanitaj TOTECO san quipantise tatehuilisti. </div>
<div class='p'>
<span class="verse" id="PR13_3">3&#160;</span>Se cati quipiya miyac cuidado ica cati quiijtohua huan amo quej hueli camanalti, quimocuitahuía inemilis. Pero se cati quej hueli ontananquilijtiquisa quipantía taohuijcayot. </div>
<div class='p'>
<span class="verse" id="PR13_4">4&#160;</span>Se tacat cati tatzihui quinequi miyac tamanti, pero amo quinpantía por itatzcayo. Pero se cati tequiti chicahuac, moricojchihuas. </div>
<div class='p'>
<span class="verse" id="PR13_5">5&#160;</span>Se masehuali cati itztoc xitahuac iixpa TOTECO amo quinequi quiitas istacatili, pero nopa masehualme cati amo quitepanitaj TOTECO teijistacahuijtinemij, huan huetzij ipan pinahualisti. </div>
<div class='p'>
<span class="verse" id="PR13_6">6&#160;</span>Nopa cuali tamanti cati quichihuaj cuajcualme quinmanahuía mojmosta ipan ininemilis. Pero cati fiero quichihuaj tajtacolchijca masehualme quintzontamiltía. </div>
<div class='p'>
<span class="verse" id="PR13_7">7&#160;</span>Itztoque sequij masehualme cati pilteicneltzitzi, pero mohueyimatij huan monextíaj quej tominpiyani. Huan itztoque sequinoc cati nelía tominpiyani, pero moechcapantalíaj huan mochihuaj quej teicneltzitzi. </div>
<div class='p'>
<span class="verse" id="PR13_8">8&#160;</span>Quema quiichtequij se masehuali cati tominpiya huan quihuicaj huejca, quitajtaníaj ma taxtahua miyac tomi para quimanahuis inemilis. Pero se cati teicneltzi amo monequi quiimacasis ajquiya quiitzquis huan tajtanis tomi. </div>
<div class='p'>
<span class="verse" id="PR13_9">9&#160;</span>Inemilis se cuali masehuali eltoc quej se taahuili cati tatanextía campa hueli. Pero ininemilis tajtacolchihuani eltoc quej se taahuili cati talojtzitzi sehui. </div>
<div class='p'>
<span class="verse" id="PR13_10">10&#160;</span>Se masehuali cati motepanita quipantis tanajnanquilisti. Pero cati moechcapanohua huan quitacaquilía consejos, quipiyas talnamiquilisti. </div>
<div class='p'>
<span class="verse" id="PR13_11">11&#160;</span>Cati moilhuía quitanis miyac tomi ipan se talojtzi mocajcayajtoc. Pero cati quisentilía tomi sesentzitzi huan ica miyac tequit, quipiyas tomi cati momiyaquilis. </div>
<div class='p'>
<span class="verse" id="PR13_12">12&#160;</span>Quema se masehuali mojmosta quichiya para quiselis se tenijqui huan amo ajsi imaco, nelía quiyolcocohua. Pero quema se quinequi se tamanti huan teipa quiselía, nelía yolpaqui. </div>
<div class='p'>
<span class="verse" id="PR13_13">13&#160;</span>Se masehuali cati amo quinequi quiitas itanahuatilhua TOTECO, mocuapolos pampa amo quintoquilía. Pero cati quintepanitas tanahuatilme, TOTECO quitiochihuas. </div>
<div class='p'>
<span class="verse" id="PR13_14">14&#160;</span>Itamachtil se cati talnamiqui eltoc quej se ameli campa temaca se cuali nemilisti. Huan cati quitacaquilíaj icamanal se cati talnamiqui momanahuíaj ten nopa taquetzti cati quimictisquía. </div>
<div class='p'>
<span class="verse" id="PR13_15">15&#160;</span>Se masehuali cati talnamiqui quimachilía miyac tamanti huan sequinoc quicualitaj. Pero iniojhui tacajcayahuani tahuel ohui pampa quiselise tatzacuiltili por inintajtacolhua. </div>
<div class='p'>
<span class="verse" id="PR13_16">16&#160;</span>Nochi tacame cati talnamiquij moyolilhuíaj achtohui sinta cuali para quichihuase se tamanti o amo. Pero cati huihuitique amo moyolilhuíaj achtohui. Nimantzi quichihuaj ten hueli tamanti huan quinextíaj inihuihuiyo. </div>
<div class='p'>
<span class="verse" id="PR13_17">17&#160;</span>Se tayolmelajquet cati amo quitepanita TOTECO quichihua ma onca cualanti. Pero se tayolmelajquet cati temachti teyolchicahua. </div>
<div class='p'>
<span class="verse" id="PR13_18">18&#160;</span>Quema se masehuali amo quinequi quitacaquilis cati quiconsejomaca, mochihuas teicneltzi huan teipa tahuel pinahuas. Pero se cati quitacaquilía cati quinequi quixitahuas teipa quiselis tatepanitacayot. </div>
<div class='p'>
<span class="verse" id="PR13_19">19&#160;</span>Se paquilisti quema mochihua se cuali tamanti quej se quinequiyaya ma mochihua. Pero cati huihuitique amo quinequij quicahuase ten fiero quichihuaj para quipantise cati cuali. </div>
<div class='p'>
<span class="verse" id="PR13_20">20&#160;</span>Se masehuali cati nemi inihuaya cati talnamiquij mochihuas talnamiqui. Pero cati nemi inihuaya cati huihuitique, quipantis ajquiya quipojpostequis iomiyohua. </div>
<div class='p'>
<span class="verse" id="PR13_21">21&#160;</span>Tamanti cati amo cuali quintoquilijtinemi tajtacolchihuani. Pero cati quichihuaj cati cuali quipantise miyac tatiochihualisti. </div>
<div class='p'>
<span class="verse" id="PR13_22">22&#160;</span>Quema miqui se cuali masehuali, quicajtehua miyac tamanti cati cuali para iconehua huan hasta para iixhuihua. Pero quema miqui se cati tajtacolchijtinemi, iricojyo panos ica se cati quichihua cati cuali. </div>
<div class='p'>
<span class="verse" id="PR13_23">23&#160;</span>Se masehuali cati teicneltzi huelis quipiyas imil cati tahuel taeliltía huan quimaca miyac tacualisti. Pero sinta amo onca tanahuatilme cati xitahuac ipan ialtepe, fiero masehualme huelis quiichtequilise nochi. </div>
<div class='p'>
<span class="verse" id="PR13_24">24&#160;</span>Se masehuali cati amo quitacahualtía icone quema quichihua tamanti cati amo cuali, quinextía para amo quiicnelía. Pero cati nelía quiicnelía icone, pehua quixitahua quema noja pisiltzi. </div>
<div class='p'>
<span class="verse" id="PR13_25">25&#160;</span>Se masehuali cati quichihua cati cuali quipiya miyac tacualisti para huelis tacuas hasta ixhuis. Pero amo cuajcualme mayancamictinemij pampa amo tequitij.  </div>
<div class='psalmlabel' id='PR14_0'> 14</div>
<div class='p'>
<span class="verse" id="PR14_1">1&#160;</span>Se sihuat cati talnamiqui mojmosta quisencahua ichaj para ma eli más cuali, pero se cati huihuitic quisosolohua ichaj ica cati quichihua. </div>
<div class='p'>
<span class="verse" id="PR14_2">2&#160;</span>Cati monejnemiltía ipan nopa ojti cati xitahuac quiimacasi huan quitepanita TOTECO. Pero se cati necuiltic nemi amo quinequi quiitas. </div>
<div class='p'>
<span class="verse" id="PR14_3">3&#160;</span>Icamanal se huihui masehuali quihualiquilía tatzacuiltili. Pero inincamanal talnamiquini quinmocuitahuía ten cati amo cuali. </div>
<div class='p'>
<span class="verse" id="PR14_4">4&#160;</span>Quema amo onca torojme para taxahuase, amo oncas trigo ipan cuacali para pantzi. Pero quema onca torojme cati tequitij ica nochi ininchicahualis, momiyaquilis pixquisti. </div>
<div class='p'>
<span class="verse" id="PR14_5">5&#160;</span>Se testigo cati temachti amo quema istacati, pero se testigo cati quipactía tacajcayahua, mojmosta istacati. </div>
<div class='p'>
<span class="verse" id="PR14_6">6&#160;</span>Se cati tehuihuiita amo quema quipantis talnamiquilisti masque quiijtohua quitemohua. Pero se cati quimachilía miyac tamanti, yaya amo ohui quipantía talnamiquilisti. </div>
<div class='p'>
<span class="verse" id="PR14_7">7&#160;</span>Ximohuejcatali ica ten quichihua se masehuali cati huihuitic, pampa yaya amo mitznextilis yon se tamanti cati cuali. </div>
<div class='p'>
<span class="verse" id="PR14_8">8&#160;</span>Se cati talnamiqui yaya moilhuía cati imelac huala ipan iojhui. Pero se cati huihuitic mocajcayahua ica iselti ica ihuihuiyo. </div>
<div class='p'>
<span class="verse" id="PR14_9">9&#160;</span>Cati huihuitique san huetzcaj quema tajtacolchihuaj. Pero masehualme cati xitahuac nemij moilhuíaj ipan iniyolo para monejnemiltise noja más xitahuac. </div>
<div class='p'>
<span class="verse" id="PR14_10">10&#160;</span>Sese masehuali quimati nopa tequipacholi o nopa paquilisti cati quipiya ipan iyolo. Huan amo aqui huelis quimachilis senquisa cati seyoc quimati. </div>
<div class='p'>
<span class="verse" id="PR14_11">11&#160;</span>Nopa yejyectzi cali cati amo cuajcualme quipiyaj sosolihuis. Pero masque masehualme cati xitahuaque san quipiyaj ininchaj cati teicneltzi nochi elis cuali para cati nopona itztoque. </div>
<div class='p'>
<span class="verse" id="PR14_12">12&#160;</span>Onca ojti cati masehualme moilhuíaj para xitahuac, pero amo cana; pampa cati yahuij ipan nopa ojti quipantíaj miquilisti. </div>
<div class='p'>
<span class="verse" id="PR14_13">13&#160;</span>Masque se masehuali huetzca, hueli onca tamanti cati quitequipachohua miyac. Huan quema tami huetzca, noja quimachilía nopa tequipacholi. </div>
<div class='p'>
<span class="verse" id="PR14_14">14&#160;</span>Amo cuajcualme mocahuaj cuesijtoque ica nochi cati fiero quichihuaj. Pero nochi cati quichihua se cuali masehuali quitemitía iyolo ica paquilisti. </div>
<div class='p'>
<span class="verse" id="PR14_15">15&#160;</span>Se cati huihuitic nimantzi quineltoca nochi cati ihuampoyohua quiilhuíaj ma quichihua, pero se masehuali cati talnamiqui achtohui moilhuía sinta cuali para quichihuas se tamanti o amo. </div>
<div class='p'>
<span class="verse" id="PR14_16">16&#160;</span>Se cati talnamiqui quiimacasi cati amo cuali huan mohuejcatalía. Pero se cati huihuitic mochihua quej amo teno quiimacasi huan momajcahua san quej hueli campa tamanti mahuilili. </div>
<div class='p'>
<span class="verse" id="PR14_17">17&#160;</span>Se tacat cati yolquentzi nimantzi cualani huan quichihua tamanti cati amo quinamiqui. Huan nochi masehualme quicualancaitaj se cati moyolilhuía quenicatza huelis tecocos o tacajcayahuas. </div>
<div class='p'>
<span class="verse" id="PR14_18">18&#160;</span>Cati huihuitique san quipiyaj huihuiyot ipan inintzonteco, pero cati talnamiquij inijuanti quipiyaj talnamiquilisti quej se yejyectzi corona cati quihuicaj ipan inintzonteco. </div>
<div class='p'>
<span class="verse" id="PR14_19">19&#160;</span>Fiero masehualme mohuijtzomase iniixpa cuajcualme. Quena, motancuaquetzase iniixpa cati quichihuaj cati xitahuac huan quintajtanise tapalehuili. </div>
<div class='p'>
<span class="verse" id="PR14_20">20&#160;</span>Ica masehualme cati teicneltzitzi hasta ininteixmatcahua amo quinequij quinitase. Pero tominpiyani quipiyaj miyac inihuampoyohua. </div>
<div class='p'>
<span class="verse" id="PR14_21">21&#160;</span>Tajtacolchihua cati amo quinequi quiitas se cati icalnechca. Pero hueyi ipaquilis se tacat cati quintasojta cati teicneltzitzi huan quinpalehuía. </div>
<div class='p'>
<span class="verse" id="PR14_22">22&#160;</span>Cati moyolilhuíaj para quichihuase san cati amo cuali, mocuapolose; pero cati moyolilhuíaj para quichihuase san cati cuali quipantise teicnelijcayot huan cati melahuac. </div>
<div class='p'>
<span class="verse" id="PR14_23">23&#160;</span>Cati tequitij cuali quiselise inintaxtahuil. Pero cati san camanaltij huan amo quichihuaj inintequi mocahuase teicneltzitzi. </div>
<div class='p'>
<span class="verse" id="PR14_24">24&#160;</span>Nopa ricojyot cati masehualme cati talnamiquij quitanij quinhualiquilía miyac tatepanitacayot. Pero cati huihuitique san quitanij más huihuiyot. </div>
<div class='p'>
<span class="verse" id="PR14_25">25&#160;</span>Se testigo cati quiijtohua cati melahuac quimanahuía ininemilis masehualme cati amo teno quichijtoque. Pero se testigo cati tacajcayahua san istacati. </div>
<div class='p'>
<span class="verse" id="PR14_26">26&#160;</span>Masehualme cati quiimacasij huan quitepanitaj TOTECO itztoque ica temachili, huan ininconehua nojquiya momanahuise ipan TOTECO. </div>
<div class='p'>
<span class="verse" id="PR14_27">27&#160;</span>Quema se masehuali quiimacasi huan quitepanita TOTECO eltoc quej se ameli cati temaca se cuali nemilisti, huan quimanahuía cati eltoc nechca miquilisti. </div>
<div class='p'>
<span class="verse" id="PR14_28">28&#160;</span>Quema tahuel momiyaquilíaj masehualme ipan se tali, inintanahuatijca mohueyichihua. Pero quema mocahuaj san se quesqui masehualme ipan ital se tayacanquet, tantiyas itequiticayo. </div>
<div class='p'>
<span class="verse" id="PR14_29">29&#160;</span>Se masehuali cati amo cualani nimantzi, quinextía para talnamiqui. Pero se cati nimantzi cualani quinextía ihuihuiyo. </div>
<div class='p'>
<span class="verse" id="PR14_30">30&#160;</span>Quema se masehuali quipiya tasehuilisti ipan iyolo, nopa tasehuilisti quimaca se nemilisti cati huejcahuas ipan ni taltipacti. Pero sinta tiquixtocas cati sequinoc quipiyaj, quicuas moomiyo quej se cocolisti huan amo tihuejcahuas. </div>
<div class='p'>
<span class="verse" id="PR14_31">31&#160;</span>Cati quitaijyohuiltía se cati teicneltzi quiixpano TOTECO Dios cati quichijchijqui. Pero cati quintasojta cati teicneltzitzi quinextilía TOTECO tatepanitacayot. </div>
<div class='p'>
<span class="verse" id="PR14_32">32&#160;</span>Masehualme cati amo quitepanitaj TOTECO motzontamiltise ica inintajtacolhua. Pero cati itztoque xitahuaque iixpa TOTECO motemachíaj ipan ya cati hueli quinmanahuis ten miquilisti. </div>
<div class='p'>
<span class="verse" id="PR14_33">33&#160;</span>Talnamiquilisti onca ipan iniyolo masehualme cati talnamiquij. Pero amo onca talnamiquilisti ipan iniyolo cati huihuitique. </div>
<div class='p'>
<span class="verse" id="PR14_34">34&#160;</span>Quema nochi masehualme ipan se tali monejnemiltíaj xitahuac, sequinoc quihueyitalíaj inintal. Pero quema masehualme tajtacolchijtinemij, quihualiquilíaj pinahualisti. </div>
<div class='p'>
<span class="verse" id="PR14_35">35&#160;</span>Se tanahuatijquet yolpaqui ica itequipanojcahua cati talnamiquij huan quimatij taya quichihuase. Pero sinta se itequipanojca quihualica pinahualisti, quiajsis icualancayo nopa tayacanquet.  </div>
<div class='psalmlabel' id='PR15_0'> 15</div>
<div class='p'>
<span class="verse" id="PR15_1">1&#160;</span>Quema se acajya quinanquilía ica cuali, se cati cualantoc, nimantzi quiyoltalía. Pero sinta quinanquilis chicahuac, achi más quicualancamacas. </div>
<div class='p'>
<span class="verse" id="PR15_2">2&#160;</span>Se cati talnamiqui quicualtalía icamanal para ma quiyolilti paquilisti. Pero se cati huihuitic san camanalti huihuiyot cati amo teno ipati. </div>
<div class='p'>
<span class="verse" id="PR15_3">3&#160;</span>TOTECO itztoc campa hueli huan quitachilía taya quichihuaj nochi masehualme. Quintachilía cati quichihuaj masehualme cati amo quitepanitaj TOTECO huan taya quichihuaj cuajcualme. </div>
<div class='p'>
<span class="verse" id="PR15_4">4&#160;</span>Se masehuali cati camanalti ica camanali cati yamanic temaca se nemilisti cati cuali. Pero cati quiijtohua camanali cati tecajcayahua nelía teyolcocohua. </div>
<div class='p'>
<span class="verse" id="PR15_5">5&#160;</span>Se telpocat cati huihuitic amo quinequi quitacaquilis itata quema quitacahualtía. Pero se cati talnamiqui, yaya quena. Quicaqui huan quichihua cati itata quiilhuía. </div>
<div class='p'>
<span class="verse" id="PR15_6">6&#160;</span>Ipan ichaj se masehuali cati itztoc xitahuac onca miyac ten ica panos. Pero se masehuali cati amo quitepanita TOTECO san quitani taohuijcayot. </div>
<div class='p'>
<span class="verse" id="PR15_7">7&#160;</span>Inincamanal talnamiquini temaca talnamiquilisti. Pero masehualme cati amo quitepanitaj TOTECO amo quipiyaj talnamiquilisti para temacase. </div>
<div class='p'>
<span class="verse" id="PR15_8">8&#160;</span>TOTECO amo quinequi quiitas nopa tacajcahualisti cati fiero masehualme quimacaj. Pero quimaca miyac paquilisti quema motatajtíaj masehualme cati itztoque xitahuaque iixpa. </div>
<div class='p'>
<span class="verse" id="PR15_9">9&#160;</span>TOTECO amo quinequi quiitas nopa ojti cati quitoquilíaj amo cuajcualme. Pero yaya quinicnelía cati quinequij quitoquilise cati nelxitahuac ipan nochi cati quichihuase. </div>
<div class='p'>
<span class="verse" id="PR15_10">10&#160;</span>TOTECO quintatzacuiltis chicahuac cati quicajtehuaj iojhui TOTECO para sempa quichihuase cati fiero. Pero sinta se amo quinequis quicualtalis inemilis quema TOTECO quixitahua, TOTECO quintzontamiltis. </div>
<div class='p'>
<span class="verse" id="PR15_11">11&#160;</span>TOTECO quimati nochi cati pano ica cati itztoque ipan ostot huan campa micta, huajca noja más quimati sesen piltamantzitzi cati eltoc ipan iniyolo masehualme. </div>
<div class='p'>
<span class="verse" id="PR15_12">12&#160;</span>Se cati tehuihuiita amo quiicnelía cati quitacahualtía huan quinequi quixitahuas. Amo quinequi quinechcahuis cati talnamiquij pampa amo quinequi ma quiixcoilhuica para amo cuali cati quichihua. </div>
<div class='p'>
<span class="verse" id="PR15_13">13&#160;</span>Se cati yolpactoc, tenextilía ipaquilis pampa huetzca, huan se cati moyoltequipachojtoc, nimantzi quinextía ipan ixayac. </div>
<div class='p'>
<span class="verse" id="PR15_14">14&#160;</span>Iyolo se masehuali cati talnamiqui tahuel quinequi quimachilis más tamanti. Pero se cati huihuitic san moixhuitía ica más huihuiyot. </div>
<div class='p'>
<span class="verse" id="PR15_15">15&#160;</span>Se masehuali cati yolcuesihui quiita nochi tonali para nelfiero, pero se cati yolpactoc, mojmosta quiita quej elisquía ilhuit. </div>
<div class='p'>
<span class="verse" id="PR15_16">16&#160;</span>Más cuali para se masehuali elis teicneltzi huan quiimacasis huan quitepanitas TOTECO, huan amo para quipiyas miyac tomi ica tequipacholi. </div>
<div class='p'>
<span class="verse" id="PR15_17">17&#160;</span>Achi más cuali se quicuas san quilit ipan se cali campa onca taicnelijcayot, huan amo quicuas toro nacat campa onca cualanti. </div>
<div class='p'>
<span class="verse" id="PR15_18">18&#160;</span>Se masehuali cati nimantzi cualani quintatehuiltía sequinoc, pero se cati quipiya iyolo, yaya quinyoltalía. </div>
<div class='p'>
<span class="verse" id="PR15_19">19&#160;</span>Se cati tatzihui quiohuijmati nochi tamanti ipan ni nemilisti huan quiita nochi tamanti quej huitzti cati ohui para quipanos, pero masehualme cati quichihuaj cati xitahuac quiitaj para amo ohui nopa tamanti cati quinixnamictihuala. Ininemilis eltoc quej se ojti cati patahuac. </div>
<div class='p'>
<span class="verse" id="PR15_20">20&#160;</span>Se telpocat cati talnamiqui quinmaca miyac paquilisti itatahua, pero se cati huihuitic quincualancaita. </div>
<div class='p'>
<span class="verse" id="PR15_21">21&#160;</span>Se cati amo talnamiqui mopaquilismaca ica nochi huihuiyot cati quichihua, pero se cati quimachilía miyac tamanti quichihua campeca para moxitahuas huan quitoquilis nopa ojti cati cuali. </div>
<div class='p'>
<span class="verse" id="PR15_22">22&#160;</span>Quema se acajya quinequi quichihuas se tamanti pero amo motatzintoquilía quenicatza quichihuas o sinta cuali para quichihuas, amo quisa cuali itequi. Pero quema se motajtanía miyac consejos ica talnamiquini, nochi cati quichihua quisa cuali. </div>
<div class='p'>
<span class="verse" id="PR15_23">23&#160;</span>Nochi masehualme quinpactía quema se tananquilía cuali huan quinpalehuía sequinoc ma quimachilise más. Nelía cuali quema se acajya quimati quenicatza quicamanalhuis se masehuali huan quiilhuis cati quinamiqui ipan nopa talojtzi quema monequi. </div>
<div class='p'>
<span class="verse" id="PR15_24">24&#160;</span>Masehualme cati talnamiquij quitoquilíaj nopa ojti ica huejcapa cati tehuica ilhuicac campa onca nemilisti. Inijuanti quihuejcacajtoque nopa ojti cati tehuica micta. </div>
<div class='p'>
<span class="verse" id="PR15_25">25&#160;</span>TOTECO quisosolos ininchaj masehualme cati mohueyimatij huan nochi tamanti cati quipiyaj, pero yaya quimocuitahuía nochi cati iniaxca sihuame icnotzitzi. </div>
<div class='p'>
<span class="verse" id="PR15_26">26&#160;</span>TOTECO amo quinequi quiitas cati fiero moyolilhuíaj amo cuajcualme, pero quipiya paquilisti ica cati quiijtohuaj masehualme cati yoltapajpactique pampa cuali inincamanal. </div>
<div class='p'>
<span class="verse" id="PR15_27">27&#160;</span>Se masehuali cati quinequi tacajcayahuas huan moaxcatis cati seyoc iaxca quihualicas taohuijcayot ipan ihuicalhua, pero cati amo quiselis tomi cati amo quitantoc itztos ica cuali. </div>
<div class='p'>
<span class="verse" id="PR15_28">28&#160;</span>Se masehuali cati itztoc xitahuac iixpa TOTECO moyolilhuía quenicatza tananquilis quej quinamiqui, pero se masehuali cati amo quitepanita TOTECO ontananquilijtiquisa nimantzi ica camanali cati amo cuali. </div>
<div class='p'>
<span class="verse" id="PR15_29">29&#160;</span>TOTECO mohuejcatalijtoc ten masehualme cati fiero ininemilis, pero quintacaquilía quema motatajtíaj o momaijtohuaj masehualme cati xitahuaque iixpa. </div>
<div class='p'>
<span class="verse" id="PR15_30">30&#160;</span>Quema se acajya ixpaqui, quinchihua sequinoc ma quipiyase paquilisti ipan iniyolo, huan quema se quihualica se camanali cati cuali, quinmaca masehualme chicahualisti hasta ipan iniomiyo. </div>
<div class='p'>
<span class="verse" id="PR15_31">31&#160;</span>Nopa masehuali cati quichihuilía cuenta quema seyoc quimaca consejo para quimanahuis inemilis, teipa itztos inihuaya cati nelía talnamiquij. </div>
<div class='p'>
<span class="verse" id="PR15_32">32&#160;</span>Cati amo quichihuilía cuenta cati quinequi quitalnamictis, ica iselti mochihuilía cati fiero. Pero se cati quitacaquilía quema seyoc quixitahuasnequi, quimachilis miyac tamanti. </div>
<div class='p'>
<span class="verse" id="PR15_33">33&#160;</span>Sinta tiquimacasi huan tijtepanita TOTECO mitzchihuas tielis titalnamiqui. Huan cati moechcapantalía iixpa ya, teipa quipantis tatepanitacayot.  </div>
<div class='psalmlabel' id='PR16_0'> 16</div>
<div class='p'>
<span class="verse" id="PR16_1">1&#160;</span>Tojuanti hueli tijcualtalise ipan toyolo taya tijchihuase, pero TOTECO quiijtos sinta cuali o amo para tijchihuase cati timoilhuijtoque. </div>
<div class='p'>
<span class="verse" id="PR16_2">2&#160;</span>Se masehuali quiita nochi tamanti cati quichihua para cuali, pero TOTECO quitachilía iyolo huan quiita para ten quichijqui cati quichijtoc. </div>
<div class='p'>
<span class="verse" id="PR16_3">3&#160;</span>Nochi cati ta timoilhuía para tijchihuas xijcahuili imaco TOTECO para mitzyacanas, huan yaya mitzpalehuis para quisas cuali cati timoilhuijtoc. </div>
<div class='p'>
<span class="verse" id="PR16_4">4&#160;</span>TOTECO quichijchijqui nochi tamanti para se tamanti. Quinchijchijtoc fiero masehualme para ma quiselica inintaijyohuilis ipan nopa tonali cati amo cuali. </div>
<div class='p'>
<span class="verse" id="PR16_5">5&#160;</span>TOTECO quincualancaita nochi masehualme cati mohueyimatij, huan temachti quiselise inintatzacuiltilis. </div>
<div class='p'>
<span class="verse" id="PR16_6">6&#160;</span>Para se quixitahuas cati tajtacolchihua monequi miyac teicnelijcayot huan camanali cati melahuac. Huan quema yaya pehuas quiimacasis huan quitepanitas TOTECO, moiyocatalis ica tamanti cati amo cuali. </div>
<div class='p'>
<span class="verse" id="PR16_7">7&#160;</span>Quema iojhui se masehuali quipactía TOTECO, hasta icualancaitacahua nojquiya moyoltalise ica nopa masehuali. </div>
<div class='p'>
<span class="verse" id="PR16_8">8&#160;</span>Más paqui se masehuali cati quipiya pilquentzi tomi, pero monejnemiltía xitahuac, que se cati quitantoc miyac tomi ica tacajcayahualisti. </div>
<div class='p'>
<span class="verse" id="PR16_9">9&#160;</span>Tojuanti hueli timoyolilhuíaj canque cuali tiyase, pero yaya TOTECO cati quiijtohua sinta nopona tiyase o amo. </div>
<div class='p'>
<span class="verse" id="PR16_10">10&#160;</span>TOTECO quipalehuía se tanahuatijquet para quiijtos cati xitahuac quema tetajtolsencahua, huajca amo quinamiqui para istacatis huan mocuapolos. </div>
<div class='p'>
<span class="verse" id="PR16_11">11&#160;</span>TOTECO quinequi para nochi tamanti tatamachihuali cati motequihuía ma eli xitahuac. Yaya TOTECO cati quichihua nochi tanahuatili huan nochi masehualme monequi quichihuase cati yaya quiijtojtoc. </div>
<div class='p'>
<span class="verse" id="PR16_12">12&#160;</span>TOTECO amo quinequi quiitas se tanahuatijquet cati quichihua cati amo cuali, pampa se cati quipiya tequiticayot monequi itztos xitahuac para itanahuatilhua quipiyas chicahualisti. </div>
<div class='p'>
<span class="verse" id="PR16_13">13&#160;</span>Tanahuatiani yolpaquij quema inimasehualhua quiijtohuaj cati xitahuac. Quinicnelíaj cati quinyolmelahuaj senquisa cati melahuac. </div>
<div class='p'>
<span class="verse" id="PR16_14">14&#160;</span>Icualancayo se tanahuatijquet huelis quichihuas para ma miqui se masehuali, pero se cati talnamiqui quiyoltalis. </div>
<div class='p'>
<span class="verse" id="PR16_15">15&#160;</span>Masehualme cati quichihuaj cati quipactía se tanahuatijquet quiselíaj miyac tamanti cati cuali. Inijuanti paquij quej quema se quiita para huala mixti quema amo huetztoc at para miyac tonali. </div>
<div class='p'>
<span class="verse" id="PR16_16">16&#160;</span>Nelía más cuali sinta tijtemos talnamiquilisti huan tijmachilis miyac tamanti, huan amo oro o plata. </div>
<div class='p'>
<span class="verse" id="PR16_17">17&#160;</span>Iniojhui cati itztoque xitahuaque moiyocatalía ten campa onca cati amo cuali. Cati momocuitahuía para amo quichihuas cati amo cuali quimocuitahuía inemilis. </div>
<div class='p'>
<span class="verse" id="PR16_18">18&#160;</span>Cati achtohui mohueyimati, teipa motepotanis, huan cati achtohui motepanita teipa huetzis huan tahuel mococos. </div>
<div class='p'>
<span class="verse" id="PR16_19">19&#160;</span>Más cuali timoechcapantalis huan tiitztos inihuaya teicneltzitzi, huan amo timochihuas titominpiya ica tamanti tachtecti inihuaya cati mohueyimatij. </div>
<div class='p'>
<span class="verse" id="PR16_20">20&#160;</span>Se masehuali cati quitacaquilía tamachtili quipantis cati cuali. Huan TOTECO quintiochihuas cati ipan ya motemachíaj. </div>
<div class='p'>
<span class="verse" id="PR16_21">21&#160;</span>Talnamiquini moixmatij pampa quimachilíaj miyac tamanti. Huan cati quitequihuíaj cuajcuali camanali quema camanaltij achi más mochihuaj talnamiquini. </div>
<div class='p'>
<span class="verse" id="PR16_22">22&#160;</span>Sinta tijpiya tamachilisti para timonejnemiltis nelía cuali, eltoc quej se ameli moyoltipa cati temaca se nemilisti cati yejyectzi. Pero nojquiya huihuitique cati quichihuaj campeca quinxitahuase cati huihuitique. </div>
<div class='p'>
<span class="verse" id="PR16_23">23&#160;</span>Pampa cuali itzonteco se masehuali cati talnamiqui, momocuitahuía ica cati quiijtohua. Cuali quimati para teyoltalis huan teyolpitzahuas ica icamanal quej quinamiqui. </div>
<div class='p'>
<span class="verse" id="PR16_24">24&#160;</span>Camanali cati yamanic eltoc quej necti. Quichihuas más tzopelic monemilis huan eltoc quej se pajti cati temaca chicahualisti. </div>
<div class='p'>
<span class="verse" id="PR16_25">25&#160;</span>Onca se ojti cati masehualme quiitaj para cuali huan xitahuac, pero nopa ojti quinhuicas xitahuac campa micta. </div>
<div class='p'>
<span class="verse" id="PR16_26">26&#160;</span>Quema mayana se tequipanojquet, quipalehuía. Quichihua nopa tequipanojquet ma tequiti cuali para quipiyas itacualis. </div>
<div class='p'>
<span class="verse" id="PR16_27">27&#160;</span>Se masehuali cati amo quitepanita TOTECO quitemohua cati amo cuali cati sequinoc quichijtoque para quipanextis. Icamac eltoc quej se tilelemecti cati quitatía nochi. </div>
<div class='p'>
<span class="verse" id="PR16_28">28&#160;</span>Se tacat cati amo quitepanita TOTECO quiyoliltía cualanti. Huan se cati tetaijilhuía quinxelohua cati monelhuampochijtoque. </div>
<div class='p'>
<span class="verse" id="PR16_29">29&#160;</span>Se masehuali cati fiero inemilis quicajcayahua hasta inelhuampo. Quihuica ipan ojti cati amo cuali. </div>
<div class='p'>
<span class="verse" id="PR16_30">30&#160;</span>Ijcopi iixteyol quema moyolilhuía para quichihuas cati amo cuali. Motanatzcua para quinequisquía ma mochihua cati fiero moilhuía. </div>
<div class='p'>
<span class="verse" id="PR16_31">31&#160;</span>Nopa cuaichti eli quej se xochi corona para se masehuali cati ya huehuejtixtoc, huan mopantía campa masehualme cati monejnemiltíaj xitahuac. </div>
<div class='p'>
<span class="verse" id="PR16_32">32&#160;</span>Más cuali cati quipiya iyolo huan amo cualani que cati tahuel tetic. Más cuali cati monahuatía ica iselti para amo quichihuas cati fiero, que se cati quitani se altepet. </div>
<div class='p'>
<span class="verse" id="PR16_33">33&#160;</span>Se masehuali huelis quimajcahuas nopa piltetzitzi para quitemos isuerte, pero eltoc TOTECO cati quiijtohua taya panos ipan inemilis.  </div>
<div class='psalmlabel' id='PR17_0'> 17</div>
<div class='p'>
<span class="verse" id="PR17_1">1&#160;</span>Más cuali para quipiyase san tochoj para quicuase ipan se cali campa onca tasehuilisti, huan amo para quipiyase miyac tacualisti ipan se cali campa nochi mocualaníaj. </div>
<div class='p'>
<span class="verse" id="PR17_2">2&#160;</span>Se tequipanojquet cati talnamiqui quipiyas tequiticayot para quinahuatis itelpoca iteco cati amo tatepanita. Nopa cuali tequipanojquet quixelos inihuaya nopa icnime cati iteco quicajtehuas. </div>
<div class='p'>
<span class="verse" id="PR17_3">3&#160;</span>Ica tit quipajpacaj plata huan oro para ma mocahua senquisa cuali, pero yaya TOTECO quiyejyecohua huan quipajpaca toyolo. </div>
<div class='p'>
<span class="verse" id="PR17_4">4&#160;</span>Amo cuajcualme huan istacatini quitacaquilíaj camanali cati fiero. Quichihuilíaj cuenta inincamanal masehualme cati quinequij quintzontamiltise sequinoc. </div>
<div class='p'>
<span class="verse" id="PR17_5">5&#160;</span>Cati quipinajtía cati teicneltzi quiixpano TOTECO. Huan nochi cati quihuetzquilíaj se cati taijyohuía, TOTECO temachti quintatzacuiltis. </div>
<div class='p'>
<span class="verse" id="PR17_6">6&#160;</span>Se huehue tacat yolpaqui por iixhuihua. Coneme yolpaquij por inintatahua. </div>
<div class='p'>
<span class="verse" id="PR17_7">7&#160;</span>Se huihuitacat amo quinamiqui camanaltis ica miyac talnamiquilisti. Huan se tanahuatijquet amo quinamiqui istacatis. </div>
<div class='p'>
<span class="verse" id="PR17_8">8&#160;</span>Se cati quitaxtahuía se tequichijquet ixtacatzi para ma quipalehui moilhuía para quipiya suerte. Moilhuía para nochi quisas cuali para ya campa hueli yahui. </div>
<div class='p'>
<span class="verse" id="PR17_9">9&#160;</span>Cati amo tenextilía itajtacol ihuampo cati quiixpano quipiya teicnelijcayot, pero cati talojtzitzi tematiltía quihuejcatalía ihuampo. </div>
<div class='p'>
<span class="verse" id="PR17_10">10&#160;</span>Se cati talnamiqui más nimantzi moxitahua quema seyoc san se quentzi quitacahualtía, huan amo quej moxitahua se cati huihuitic masque quimaquilise cien hueltas icuitapa. </div>
<div class='p'>
<span class="verse" id="PR17_11">11&#160;</span>Masehualme cati amo tatepanitaj quitemohuaj cati amo cuali para quichihuase, pero TOTECO quintitanilis itayolmelajca cati temajmati para quintatzacuiltis chicahuac. </div>
<div class='p'>
<span class="verse" id="PR17_12">12&#160;</span>Más cuali elisquía sinta timonamiquisquía ica se tena osa cati quiichtequilijtoque ipilconehua, huan amo ica se cati huihuitic cati quinextijtoc ihuihuiyo iniixpa miyac masehualme. </div>
<div class='p'>
<span class="verse" id="PR17_13">13&#160;</span>Cati quicuepilis ica cati amo cuali se cati quichihuilijtoc cati cuali, nochipa quipiyas tatelchihualisti ipan ichaj. </div>
<div class='p'>
<span class="verse" id="PR17_14">14&#160;</span>Se cati quipehualtía se cualanti eltoc quej se cati quitzintapohua se hueyat para ma pano ipan ichaj, elis ohui teipa para quitilquetzas. Huajca achi cuali xijcahua cualancayot huan amo xijpehualti para ximonajnanquili ica seyoc. </div>
<div class='p'>
<span class="verse" id="PR17_15">15&#160;</span>TOTECO quincualancaita cati quitapojpolhuíaj se cati melahuac quihuica tajtacoli, huan nojquiya quincualancaita cati quitatzacuiltíaj se cati amo teno quichijtoc. </div>
<div class='p'>
<span class="verse" id="PR17_16">16&#160;</span>San tapic para titaxtahuas para ma momachtis más se cati huihuitic, cati ipan iyolo yon quentzi amo quipiya o amo quinequi talnamiquilisti. </div>
<div class='p'>
<span class="verse" id="PR17_17">17&#160;</span>Se tocualhuampo temachti techicnelía nochipa. Quema onca taohuijcayot techpalehuía quej elisquía se toicni. </div>
<div class='p'>
<span class="verse" id="PR17_18">18&#160;</span>Amo quipiya talnamiquilisti cati quiijtohua quiixtahuas cati ihuampo tahuica. Huihuitic cati mocuiltía quiixtahuas cati seyoc tahuica, o temacas ifirma para seyoc. </div>
<div class='p'>
<span class="verse" id="PR17_19">19&#160;</span>Cati quipactía tanajnanquilis quipactía tajtacolchihua. Cati mohueyimati ica iselti motemohuilía taohuijcayot. </div>
<div class='p'>
<span class="verse" id="PR17_20">20&#160;</span>Se cati fiero iyolo amo quema quipantis cati cuali, huan se cati tacajcayajtinemi ica cati quiijtohua quipantis cati amo cuali. </div>
<div class='p'>
<span class="verse" id="PR17_21">21&#160;</span>Nelía se hueyi tequipacholi quipantis itata se telpocat cati tahuel huihuitic. Amo quema yolpaquis itata se cati amo tatepanita. </div>
<div class='p'>
<span class="verse" id="PR17_22">22&#160;</span>Yolpaquilisti tepalehuía quej elisquía se cuali pajti. Pero quema se masehuali moyolcuesohua quitamiltía ichicahualis quej se cocolisti cati quihuatza iomiyo. </div>
<div class='p'>
<span class="verse" id="PR17_23">23&#160;</span>Tequichihuani cati amo cuajcualme quiselíaj taxtahuili ixtacatzi, huan yeca tatajtolsencahuaj amo xitahuac. </div>
<div class='p'>
<span class="verse" id="PR17_24">24&#160;</span>Masehualme cati talnamiquij senquisa quitachilíaj talnamiquilisti pampa quinequij quipiyase más, pero cati huihuitique campa hueli tachixtiyahuij pampa amo quimatij taya quinequij. </div>
<div class='p'>
<span class="verse" id="PR17_25">25&#160;</span>Se telpocat cati amo quitepanita TOTECO quincuesolmaca itatahua. Quichihua ininemilis ma eli ohui. </div>
<div class='p'>
<span class="verse" id="PR17_26">26&#160;</span>Amo quinamiqui para se quitalilis tatzacuiltili se cati amo taixpanotoc. Yon amo quinamiqui quihuitequise se cati nemi xitahuac. </div>
<div class='p'>
<span class="verse" id="PR17_27">27&#160;</span>Se cati quimocuitahuía icamac para amo camanaltis miyac, yaya quipiya talnamiquilisti. Se masehuali cati quimachilía miyac tamanti amo nimantzi cualani. </div>
<div class='p'>
<span class="verse" id="PR17_28">28&#160;</span>Masque huihuitic, se masehuali nesi para talnamiqui quema amo molinía. Quema se quitzacua icamac nesi quej tamachilía.  </div>
<div class='psalmlabel' id='PR18_0'> 18</div>
<div class='p'>
<span class="verse" id="PR18_1">1&#160;</span>Se cati itzcuimit moiyocacahua ten sequinoc masehualme pampa san moilhuía cati yaya iselti quinequi. Monajnanquilía ica nochi cati cuali inintalnamiquilis. </div>
<div class='p'>
<span class="verse" id="PR18_2">2&#160;</span>Masehualme cati huihuitique amo teno quinequij quiyecose, san quinequij tepohuilijtinemise cati eltoc ipan iniyolo. </div>
<div class='p'>
<span class="verse" id="PR18_3">3&#160;</span>Se tacat cati fiero inemilis quimati tehuihuiita. Nimantzi pehua tepinahualtía huan tanajnanquilía pampa ayecmo teno quitepanita. </div>
<div class='p'>
<span class="verse" id="PR18_4">4&#160;</span>Icamanal se tacat cati talnamiqui eltoc quej hueyat cati tahuel huejcata ica se at cati temaca se cuali nemilisti. Quej meya miyac at ipan se ameli, icamanal tepalehuía huan temaca talnamiquilisti. </div>
<div class='p'>
<span class="verse" id="PR18_5">5&#160;</span>Tajtacoli sinta se juez quipalehuis se cati amo cuali quichihua. Nojquiya amo cuali sinta se juez quitatzacuiltis se cati amo teno quichijtoc. </div>
<div class='p'>
<span class="verse" id="PR18_6">6&#160;</span>Cati huihuitique quiijtohuaj camanali cati talojtzitzi quipehualtía tanajnanquilisti. Inincamanal quihualica miyac tatehuilisti. </div>
<div class='p'>
<span class="verse" id="PR18_7">7&#160;</span>Ica icamac se cati huihuitic monenpolos. Ica cati quiijtohua moijilpía ipan taohuijcayot. </div>
<div class='p'>
<span class="verse" id="PR18_8">8&#160;</span>Icamanal se cati ixtacatzi mitzilhuis se camanali cati ica quiejelnamiqui seyoc, eltoc quej se tamanti ajhuiyac ipan mocamac, pero cati quiejelnamiqui, calaqui hasta más ipan iyolijtic para quicocos. </div>
<div class='p'>
<span class="verse" id="PR18_9">9&#160;</span>Se masehuali cati tatzihui ipan itequi eltoc san se ica se cati san quinempolohua tamanti cati iaxca iteco. </div>
<div class='p'>
<span class="verse" id="PR18_10">10&#160;</span>TOTECO eltoc quej se huejcapantic tepancali campa masehualme hueli momanahuise. Cuajcualme yahuij campa TOTECO huan ayecmo aqui hueli quincocos. </div>
<div class='p'>
<span class="verse" id="PR18_11">11&#160;</span>Cati tominpiyaj moilhuíaj para inintomi temachti huelis quinmanahuis ica miquilisti. Ipan inintalnamiquilis inintomi quinmaca temachili quej se hueyi altepet cati cuali tzactoc ica se tepamit cati tilahuac, pero mocajcayajtoque. </div>
<div class='p'>
<span class="verse" id="PR18_12">12&#160;</span>Quema se masehuali mohueyimati, huetzis ipan pinahualisti, pero quema se moechcapantalía, quihualiquilía tatepanitacayot. </div>
<div class='p'>
<span class="verse" id="PR18_13">13&#160;</span>Nelía se huihuiyot huan se pinahualisti sinta titananquilis quema noja ayemo tijcactoc nochi cati quichihuaj campeca para mitzilhuise. </div>
<div class='p'>
<span class="verse" id="PR18_14">14&#160;</span>Se masehuali hueli quiijyohuis se cocolisti ipan itacayo, pero sinta se tahuel quiyolcocos, nelía ohui quiijyohuis. </div>
<div class='p'>
<span class="verse" id="PR18_15">15&#160;</span>Se masehuali cati talnamiqui nochipa quinequi quimachilis tamanti yancuic. Nochipa tacactoc para quicaquis más talnamiquilisti. </div>
<div class='p'>
<span class="verse" id="PR18_16">16&#160;</span>Se masehuali cati temaca nemacti quitapohua miyac caltepamit para ipan calaquis. Huan huelis ajsis hasta iniixpa huejhueyi masehualme. </div>
<div class='p'>
<span class="verse" id="PR18_17">17&#160;</span>Nesi xitahuac cati quiijtohua nopa achtohui masehuali cati monextía iixpa se juez para momanahuis, pero teipa hualas seyoc huan tenextilis para nelía taixpanotoc. </div>
<div class='p'>
<span class="verse" id="PR18_18">18&#160;</span>Nopa tequichihuani hueli quiquixtise suertes para quimatise quenicatza quisencahuase se cualanti cati ohui. Ica suertes tamis camanali. </div>
<div class='p'>
<span class="verse" id="PR18_19">19&#160;</span>Nelía ohui para sempa timohuampojchihuas ihuaya se moicni cati tiquixpanotoc, huelis más amo ohui para tijtanis se altepet cati yahualtic tzactoc ica tepamit. Cualanti quixelohua cati mohuampojchijtoque quej se caltemit ica candado quixelohua cati calijtic huan calteno. </div>
<div class='p'>
<span class="verse" id="PR18_20">20&#160;</span>Se cati quinpalehuía sequinoc huan temaca cuali tamachtili, quitemitía ten ya iyolo quej se tacualisti cati quiixhuitía iijti. Quema se masehuali quiijtohua cati quinamiqui, momaca miyac paquilisti. </div>
<div class='p'>
<span class="verse" id="PR18_21">21&#160;</span>Se huelis quipantis miquilisti o se cuali nemilisti por cati quiijtohua. Huan se cati tahuel quinequi camanaltis quiselis cati quitantoc ica icamanal masque cuali o amo. </div>
<div class='p'>
<span class="verse" id="PR18_22">22&#160;</span>Se tacat cati mocuilía se sihuat quipantía se tamanti cati cuali. Nopa sihuat eltoc se tatiochihualisti cati TOTECO quititanilía. </div>
<div class='p'>
<span class="verse" id="PR18_23">23&#160;</span>Se teicneltzi motajtanía tapalehuili ica cuali, pero nopa masehuali cati tominpiya quinanquilía chicahuac. </div>
<div class='p'>
<span class="verse" id="PR18_24">24&#160;</span>Se masehuali cati quinequi quinpiyas ihuampoyohua, monequi quinpalehuis sequinoc quej mochihuaj masehualme cati mohuampojchijtoque. Pero itztoque tohuampoyohua cati más techicnelíaj que toicnihua.  </div>
<div class='psalmlabel' id='PR19_0'> 19</div>
<div class='p'>
<span class="verse" id="PR19_1">1&#160;</span>Más cuali se masehuali teicneltzi cati monejnemiltía xitahuac huan amo se huihui masehuali cati amo quitepanita TOTECO. </div>
<div class='p'>
<span class="verse" id="PR19_2">2&#160;</span>Mahuilili sinta se acajya nimantzi quinequi quichihuas se tamanti cati amo quimati. Huelis nima huetzis ipan tajtacoli. </div>
<div class='p'>
<span class="verse" id="PR19_3">3&#160;</span>Se masehuali ica ihuihuiyo quicuapolohua iojhui cati cuali, huan teipa quitajtacoltía TOTECO ica cati quipanotoc. </div>
<div class='p'>
<span class="verse" id="PR19_4">4&#160;</span>Se masehuali cati tominpiya quinpiya miyac ihuampoyohua, pero se cati teicneltzi hasta ihuampoyohua quitahuelcahuaj. </div>
<div class='p'>
<span class="verse" id="PR19_5">5&#160;</span>Se testigo cati san tacajcayahua quiselis itatzacuiltilis, huan cati istacatij iixpa se juez amo huelise momanahuise. </div>
<div class='p'>
<span class="verse" id="PR19_6">6&#160;</span>Miyac masehualme quitemohuaj se cati hueyi iyolo ica cati teicneltzitzi para ma quinchihuili se favor. Nochi quinequij mohuampojchihuase ihuaya. </div>
<div class='p'>
<span class="verse" id="PR19_7">7&#160;</span>Sinta hasta iicnihua se teicneltzi quitahuelcahuaj, huajca achi más ihuampoyohua amo quinequise quiitase. Cati teicneltzi quintemohua huan quinojnotza ihuampoyohua, pero inijuanti amo quichihuilíaj cuenta. </div>
<div class='p'>
<span class="verse" id="PR19_8">8&#160;</span>Se cati mochijtoc talnamiqui moicnelía. Huan se masehuali cati quichihua campeca para mojmosta quimachilis más, quisas cuali ipan nochi cati quichihua. </div>
<div class='p'>
<span class="verse" id="PR19_9">9&#160;</span>Se testigo cati quiijtohua cati amo melahuac iixpa se juez quiselis se tatzacuiltili. Huan cati istacati mocuapolos para nochipa. </div>
<div class='p'>
<span class="verse" id="PR19_10">10&#160;</span>Amo cuali nesi para se cati huihuitic mohueyichihuas huan quipiyas miyac ricojyot. Yon amo nesi cuali para se tequipanojquet quinahuatis tanahuatiani taya ma quichihuaca. </div>
<div class='p'>
<span class="verse" id="PR19_11">11&#160;</span>Se masehuali cati quimachilía amo yolquentzi. Masehualme quitepanitaj pampa amo quichihuilía cuenta quema sequinoc quiixpanoj. </div>
<div class='p'>
<span class="verse" id="PR19_12">12&#160;</span>Icualancayo se tanahuatijquet nelmahuilili quej tijcaqui nanalca se león monechca. Pero quema se tanahuatijquet quipiya hueyi iyolo huan quinequi tepalehuis temaca paquilisti quej ajhuechti cati huetzi ipan sacapetat. </div>
<div class='p'>
<span class="verse" id="PR19_13">13&#160;</span>Se telpocat cati huihuitic quimaca itata miyac tacuajcualoli. Huan se sihuat cati mojmosta quinajnanquilía ihuehue itztoc quej se tacuajcualoli cati amo hueli caxani. </div>
<div class='p'>
<span class="verse" id="PR19_14">14&#160;</span>Se tetaj hueli quiaxcatis icone se cali huan nochi tamanti cati ica moricojchihuas, pero san TOTECO hueli quimaca se tacat isihua cati cuali italnamiquilis. </div>
<div class='p'>
<span class="verse" id="PR19_15">15&#160;</span>Nopa masehuali cati tatzihui tahuel cochi, pero teipa tahuel mayana pampa amo tequitic. </div>
<div class='p'>
<span class="verse" id="PR19_16">16&#160;</span>Cati quintepanita itanahuatilhua TOTECO quimocuitahuía inemilis, pero cati quintahuelcahua itanahuatilhua miquis. </div>
<div class='p'>
<span class="verse" id="PR19_17">17&#160;</span>Quema se quipalehuía se cati teicneltzi eltoc quej quitanejtía TOTECO. Huan yaya mitztaxtahuis por nochi cati cuali tijchijtoc. </div>
<div class='p'>
<span class="verse" id="PR19_18">18&#160;</span>Xiquinxitahua moconehua quema noja onca pajti huan quema ayemo quipiyaj miyac xihuit. Sinta amo tiquintalnamictía eltoc quej tijnequi ma miquica. </div>
<div class='p'>
<span class="verse" id="PR19_19">19&#160;</span>Se masehuali cati sencualantoc quiselis nopa tatzacuiltili cati quinamiqui, huan sinta tijmanahuis para ma amo quiseli tatzacuiltili, huajca noja más fiero quichihuas. </div>
<div class='p'>
<span class="verse" id="PR19_20">20&#160;</span>Xijtacaquili nochi consejos huan xijseli inincamanal cati mitztacahualtíaj, huan tijpiyas miyac talnamiquilisti cati huejcahuas nochi monemilis. </div>
<div class='p'>
<span class="verse" id="PR19_21">21&#160;</span>Se masehuali hueli moyolilhuía miyac tamanti para quichihuas, pero cati TOTECO quiijtojtoc para oncas, ya nopa cati oncas. </div>
<div class='p'>
<span class="verse" id="PR19_22">22&#160;</span>Masehualme cati tetasojtaj quipiyaj yolpaquilisti. Más cuali tielis se teicneltzi huan amo se istacatiquet. </div>
<div class='p'>
<span class="verse" id="PR19_23">23&#160;</span>Cati quiimacasi huan quitepanita TOTECO quipantis nemilisti. Nojquiya quipiyas temachili huan momanahuis ten cati amo cuali. </div>
<div class='p'>
<span class="verse" id="PR19_24">24&#160;</span>Itztoque sequij cati tahuel tatzihuij hasta amo quinequij momatananase para tacuase. </div>
<div class='p'>
<span class="verse" id="PR19_25">25&#160;</span>Quema se juez quihuitequi se cati tehuihuiita, sequinoc cati nojquiya tehuihuiitaj quichihuilise cuenta huan moxitahuase. Huan sinta quitacahualtis se cati talnamiqui, yaya noja más talnamiquis. </div>
<div class='p'>
<span class="verse" id="PR19_26">26&#160;</span>Telpocame cati quinmaquilíaj inintatahua o quinquixtíaj ininanahua, nelía mopinahualtíaj iniixpa nochi sequinoc huan quinpinahualtíaj inintatahua. </div>
<div class='p'>
<span class="verse" id="PR19_27">27&#160;</span>Notelpoca, sinta ayecmo tijtacaquilis cati mitztalnamictía, huajca timohuejcatalis ten nopa cuali talnamiquilisti. </div>
<div class='p'>
<span class="verse" id="PR19_28">28&#160;</span>Nopa testigo cati istacati iixpa se juez quinhuetzquilía cati quinequij tetajtolsencahuase xitahuac. Nochi cati quiijtohuaj amo cuajcualme eltoc fiero. </div>
<div class='p'>
<span class="verse" id="PR19_29">29&#160;</span>Tatzacuiltilisti quinchiya cati quinhuihuiitaj sequinoc. Huan cati huihuitique quinhuitequise inincuitapa miyac huelta.  </div>
<div class='psalmlabel' id='PR20_0'> 20</div>
<div class='s'>Tamachtili para amo taise </div>
<div class='p'>
<span class="verse" id="PR20_1">1&#160;</span>Cati quii vino huan tailisti cati chicahuac mochihua se cati tehuihuiita huan tatehuía. Cati moihuintía ica tailisti nelía huihuitic. </div>
<div class='p'>
<span class="verse" id="PR20_2">2&#160;</span>Se tanahuatijquet cati tahuel cualani hasta mosisinía eli quej nanalca se león. Huan cati quicualancamaca, quipolohua inemilis. </div>
<div class='p'>
<span class="verse" id="PR20_3">3&#160;</span>Masehualme quitepanitaj se cati moiyocacahua ten tanajnanquilisti, pero se cati huihuitic talojtzitzi quinequi quipehualtis cualanti. </div>
<div class='p'>
<span class="verse" id="PR20_4">4&#160;</span>Se masehuali cati tatzihui amo momiltía quema ipohual, huan amo teno quipiya quema ajsi tonali para pixquisti. </div>
<div class='p'>
<span class="verse" id="PR20_5">5&#160;</span>Masque tahuel huejcata ipan iyolo se masehuali eltoc nopa tamanti cati cuali cati yaya quinequi quichihuas, se cati talnamiqui quimati quenicatza quipalehuis para quipanextis. </div>
<div class='p'>
<span class="verse" id="PR20_6">6&#160;</span>Miyac masehualme mitzilhuise para huelis timotemachis ipan inijuanti para elise monelhuampoyohua ipan ten hueli talojtzi, pero nelía ohui tijpantis se cati hueli ipan timotemachis. </div>
<div class='p'>
<span class="verse" id="PR20_7">7&#160;</span>Masehualme cati cuajcualme monejnemiltíaj xitahuac, huan TOTECO quintiochihuas ininconehua. </div>
<div class='p'>
<span class="verse" id="PR20_8">8&#160;</span>Quema se tanahuatijquet mosehuía ipan caltanahuatili para tetajtolsencahuas, quitachilía ica miyac cuidado sesen tamanti cati masehualme quiilhuíaj para huelis quitamiltis cati amo cuali. </div>
<div class='p'>
<span class="verse" id="PR20_9">9&#160;</span>Amo aqui ica iselti huelis quiijtos: “Nimoyolpajpactoc huan ama amo nijpiya yon se notajtacol.” </div>
<div class='p'>
<span class="verse" id="PR20_10">10&#160;</span>TOTECO amo quinequi quiitas yon se tatamachihuali cati amo ajsitoc. Quicualancaita cati quitequihuía ome hilos para quitamachihuas tali o ome tamanti teme para amo temacas se kilo ajsitoc. </div>
<div class='p'>
<span class="verse" id="PR20_11">11&#160;</span>Sinta cuali quichijtinemi se masehuali, masque yaya se conet, nochi quiitaj para itztoc xitahuac. Nochi quiitaj sinta monejnemiltía quej monequi huan sinta tapajpactic iyolo iixpa TOTECO. </div>
<div class='p'>
<span class="verse" id="PR20_12">12&#160;</span>TOTECO techmacatoc tonacas para titacaquise huan toixteyol para titachiyase. Nochi ome quisencajtoc TOTECO. </div>
<div class='p'>
<span class="verse" id="PR20_13">13&#160;</span>Amo xisencochto para amo timochihuas titeicneltzi. Más cuali xiisa cualca huan xitequiti chicahuac para tijpiyas nochi cati tijnequi para tijcuas. </div>
<div class='p'>
<span class="verse" id="PR20_14">14&#160;</span>Se tacojquet quema tacohua quiijtohua: “Inin amo cuali” para ma quitemohuilise ipati, pero quema ya quicojtoc se tamanti, camanalti cuali pampa quipantijtoc cati nelcuali. </div>
<div class='p'>
<span class="verse" id="PR20_15">15&#160;</span>Onca oro huan piltetzitzi cati yejyectzitzi cati nelía patiyo ipan ni taltipacti, pero achi más ipati se masehuali cati talnamiqui huan cati camanalti ica camanali cati senquisa cuali. </div>
<div class='p'>
<span class="verse" id="PR20_16">16&#160;</span>Sinta se masehuali mocuiltía para taxtahuas por seyoc masque amo quiixmati o se huejca ejquet, xijpiya miyac cuidado ica ya. Achi cuali xijcuili itaque o cati ipati cati iaxca hasta mitztamitaxtahuis. </div>
<div class='p'>
<span class="verse" id="PR20_17">17&#160;</span>Cati istacati para quicuis o quiichtequis se pantzi nelía quiajhuiyacmati, pero teipa ipan icamac mocuepa quej cuajnexti. </div>
<div class='p'>
<span class="verse" id="PR20_18">18&#160;</span>Amo xijchihua cati timoilhuijtoc tijchihuas hasta quema ya timotatzintoquilis ica sequinoc sinta cuali cati timoilhuía. Amo xicalaqui ipan se tatehuilisti hasta tiquintajtanilijtosa sequinoc para ma mitzconsejomacaca. </div>
<div class='p'>
<span class="verse" id="PR20_19">19&#160;</span>Se cati quipactía teejelnamiqui amo hueli quiajocui se camanali cati tijpohuilis ixtacatzi, huajca más cuali amo ximohuampojchihua ihuaya. </div>
<div class='p'>
<span class="verse" id="PR20_20">20&#160;</span>Se masehuali cati quitelchihua itata o inana miquis ipan tzintayohuilot campa más temajmati. </div>
<div class='p'>
<span class="verse" id="PR20_21">21&#160;</span>Se cati quitani miyac tamanti ipan se talojtzi quema sanoc telpoca tacat, amo cana se tatiochihualisti pampa ayemo quimati quenicatza quimocuitahuis. </div>
<div class='p'>
<span class="verse" id="PR20_22">22&#160;</span>Amo ximoilhui para timomacuepas ica cati mitzchihuilíaj ten fiero. Más cuali xijcahuili imaco TOTECO huan yaya quisencahuas cuali huan mitzmanahuis. </div>
<div class='p'>
<span class="verse" id="PR20_23">23&#160;</span>TOTECO amo quinequi quiitas tatamachihuali cati amo ajsi. Amo cuali cati quitamachihua se tamanti huan tacajcayahua. </div>
<div class='p'>
<span class="verse" id="PR20_24">24&#160;</span>San TOTECO quiijtohua taya tijpantise ipan toojhui, huajca ¿quenicatza hueli timasehualme tijmachilise cati techpano ipan tonemilis? </div>
<div class='p'>
<span class="verse" id="PR20_25">25&#160;</span>Mahuilili sinta se acajya quitencahuas iixpa TOTECO para quimacas se tamanti, huan teipa motatzintoquilía sinta quena o amo quichihuas quema ya moijilpitoc para quichihuas. </div>
<div class='p'>
<span class="verse" id="PR20_26">26&#160;</span>Se tanahuatijquet cati talnamiqui quinitzquis amo cuajcualme huan quintatzacuiltis chicahuac. </div>
<div class='p'>
<span class="verse" id="PR20_27">27&#160;</span>TOTECO techmacatoc totonal cati quimati nochi cati timoilhuíaj ipan toyolo. Eltoc quej se taahuili cati quitemojtinemi nochi cati eltoc ipan tojuanti. </div>
<div class='p'>
<span class="verse" id="PR20_28">28&#160;</span>Se tanahuatijquet cati quinicnelía imasehualhua huan quinchihuilía cati xitahuac, quipiya tequiticayot ipan se itanahuatilis cati nelía temachti. </div>
<div class='p'>
<span class="verse" id="PR20_29">29&#160;</span>Telpocame mohueyimatij pampa quipiyaj tetili, huan cati huehuentzitzi paquij pampa ya quiaxitijque miyac xihuit huan cuaichyoltoque. </div>
<div class='p'>
<span class="verse" id="PR20_30">30&#160;</span>Se tatzacuiltili cati nelía chicahuac ipan itacayo se masehuali cati amo cuali inemilis eltoc quej se pajti huan quichihua para ma moyolpata. Eltoc quej nopa tatzacuiltili quipajpaca hasta ipan iyolo.  </div>
<div class='psalmlabel' id='PR21_0'> 21</div>
<div class='p'>
<span class="verse" id="PR21_1">1&#160;</span>Quej se milchijquet cati quiatequía imil quihuica nopa aojti campa quinequi ma yahui, quej nopa TOTECO quiyolpata se tanahuatijquet para quiyacanas campa ya quinequi. </div>
<div class='p'>
<span class="verse" id="PR21_2">2&#160;</span>Sese masehuali quiita para xitahuac cati quichihua, pero TOTECO quitachilía sesen toyolo para quiitas para ten tijchihuaj cati tijchihuaj. </div>
<div class='p'>
<span class="verse" id="PR21_3">3&#160;</span>Más quipactía TOTECO quema tijchihuaj cati xitahuac huan cati cuali, huan amo nopa tacajcahualisti cati tijmacaj. </div>
<div class='p'>
<span class="verse" id="PR21_4">4&#160;</span>Cati mohueyimati huan motepanita, huan nopa amo cuajcualme cati san moilhuíaj cati fiero hueli quichihuase, nochi tajtacolchihuaj. </div>
<div class='p'>
<span class="verse" id="PR21_5">5&#160;</span>Cati achtohui moilhuía ica miyac cuidado quenicatza quichihuas se tamanti quiitas para quisas cuali itequi huan moricojchihuas. Pero nopa masehuali cati momajcahua nimantzi huan quej hueli quichihua se tequit amo quicualtilis huan yaya mochihuas se teicneltzi. </div>
<div class='p'>
<span class="verse" id="PR21_6">6&#160;</span>Nopa tomi cati se istacatiquet quitani ica iistacaticayo amo huejcahuas. Nochi cati quej nopa quitanij inintomi quitemohuaj miquilisti. </div>
<div class='p'>
<span class="verse" id="PR21_7">7&#160;</span>Nopa fiero tamanti cati quichihuaj amo cuajcualme quintzontamiltis, pampa inijuanti amo quinequij quichihuase cati xitahuac. </div>
<div class='p'>
<span class="verse" id="PR21_8">8&#160;</span>Masehualme cati amo quitepanitaj TOTECO nemij ipan se ojti cati huijcoltic, pero masehualme cati cuajcualme mojmosta quichijtinemij cati xitahuac. </div>
<div class='p'>
<span class="verse" id="PR21_9">9&#160;</span>Más cuali para tiitztos ipan se tapamit moselti, huan amo ipan se cali yejyectzi ica se sihuat cati sencualantoc. </div>
<div class='p'>
<span class="verse" id="PR21_10">10&#160;</span>Ipan iyolo se masehuali cati amo quitepanita TOTECO quinequi quichihuilis cati icalnechca ten fiero. Amo quema moilhuía para quitasojtas. </div>
<div class='p'>
<span class="verse" id="PR21_11">11&#160;</span>Se cati huihuitic san motalnamictía quema quinita quintatzacuiltíaj cati tehuihuiitaj. Pero quema se quitacahualtía se cati talnamiqui, nimantzi achi más mochihua talnamiqui. </div>
<div class='p'>
<span class="verse" id="PR21_12">12&#160;</span>TOTECO cati itztoc xitahuac quimati cati fiero quichihuaj amo cuajcualme ipan ininchajchaj huan quichihuas para nenpolihuise. </div>
<div class='p'>
<span class="verse" id="PR21_13">13&#160;</span>Se cati amo quichihuilía cuenta se cati teicneltzi quema quitajtanía se tapalehuili, amo quipantis tapalehuili quema yaya tahuel quitemos. </div>
<div class='p'>
<span class="verse" id="PR21_14">14&#160;</span>Se masehuali huelis quiyoltalis cati tahuel cualantoc ica se nemacti ixtacatzi. Huan masque se quinextijtoc miyac icualancayo, se taxtahuili ixtacatzi quitamiltis. </div>
<div class='p'>
<span class="verse" id="PR21_15">15&#160;</span>Masehualme cati cuajcualme paquij quema tequichihuani tetajtolsencahuaj xitahuac. Pero quinchihuaj ma momajmatica miyac masehualme cati amo quitepanitaj TOTECO. </div>
<div class='p'>
<span class="verse" id="PR21_16">16&#160;</span>Se cati quitahuelcahua italnamiquilis huan yahui ipan se ojti cati amo cuali, quipantis miquilisti. </div>
<div class='p'>
<span class="verse" id="PR21_17">17&#160;</span>Cati san quinenpolohua itomi ica ten hueli tamanti cati quipactía teipa elis se teicneltzi. Huan cati san mocohuía tailisti huan taajhuiyacayot para ica quiajhuiyaltis itacayo amo quema elis se tominpixquet. </div>
<div class='p'>
<span class="verse" id="PR21_18">18&#160;</span>Quemantica se masehuali cati amo cuali o cati amo quitepanita TOTECO quiselía tatzacuiltili quej ipataca se cati cuali o cati itztoc xitahuac. </div>
<div class='p'>
<span class="verse" id="PR21_19">19&#160;</span>Más cuali para tiitztos moselti ipan se huactoc tali, huan amo ihuaya se sihuat cati sencualantoc huan tatelchihua. </div>
<div class='p'>
<span class="verse" id="PR21_20">20&#160;</span>Se masehuali cati talnamiqui quiajocui itomi huan cati patiyo quipiya, pero se cati huihuitic nimantzi quinenpolohua nochi cati quipiya. </div>
<div class='p'>
<span class="verse" id="PR21_21">21&#160;</span>Cati quichihua campeca para quichihuas cati nelxitahuac huan para tetasojtas, quipiyas nemilisti, ricojyot huan tatepanitacayot. </div>
<div class='p'>
<span class="verse" id="PR21_22">22&#160;</span>Soldados cati talnamiquini hueli quitanise se altepet masque quipiya imasehualhua cati tahuel tejtetique. Quena, masque inijuanti motemachíaj ipan itepa nopa altepet para quinmanahuis, talnamiquini hueli quitamisosolose. </div>
<div class='p'>
<span class="verse" id="PR21_23">23&#160;</span>Se cati quipiya miyac cuidado ica cati quiijtohua, momanahuis para amo mocalaquis ipan cuesoli. </div>
<div class='p'>
<span class="verse" id="PR21_24">24&#160;</span>Masehualme cati pano motepanitaj, nojquiya tepinajtíaj huan tehuihuiitaj pampa mohueyimatij. Inintoca teechcapantaliani. </div>
<div class='p'>
<span class="verse" id="PR21_25">25&#160;</span>Se masehuali cati tatzihui tahuel quiixtoca miyac tamanti huan yeca huetzi tatzinta. Pero amo quinequi tequitis ica imax huan quipiyas se nemilisti cati cuali. </div>
<div class='p'>
<span class="verse" id="PR21_26">26&#160;</span>Cati tatzihui nochipa itztoc itzcuimit huan quinequi sequinoc ma quimacaca tamanti. Pero masehualme cati itztoque xitahuaque quipiyaj hueyi iniyolo huan temajmacaj miyac tamanti. </div>
<div class='p'>
<span class="verse" id="PR21_27">27&#160;</span>TOTECO amo quinequi quiitas nopa tacajcahualisti cati amo cuajcualme quihualicaj. Pero achi más quincualancaita quema mochihuaj quej cuali iniyolo, pero san moijixpataj. </div>
<div class='p'>
<span class="verse" id="PR21_28">28&#160;</span>Se testigo cati istacati iixpa se juez quinamiqui miquis. Pero se testigo cati quitacaquilía cuali ten quitatzintoquilíaj huejcahuas itztos pampa quiijtohua cati xitahuac. </div>
<div class='p'>
<span class="verse" id="PR21_29">29&#160;</span>Se masehuali cati amo quitepanita TOTECO san quiijtohua para nochi eltoc cuali masque amo cana, pero se masehuali cati itztoc xitahuac quichihua se tamanti ma eli cuali pampa monejnemiltía cuali. </div>
<div class='p'>
<span class="verse" id="PR21_30">30&#160;</span>Yon se masehuali amo huelis quitanis TOTECO. Amo ipati sinta tahuel talnamiqui, o quimachilía miyac tamanti o tahuel quicaqui consejos. </div>
<div class='p'>
<span class="verse" id="PR21_31">31&#160;</span>Ica miyac cuidado se masehuali hueli quicualtalis nochi cati monequi para quihuicas ipan se tatehuilisti, pero yaya TOTECO cati quichihuas para tatanis.  </div>
<div class='psalmlabel' id='PR22_0'> 22</div>
<div class='p'>
<span class="verse" id="PR22_1">1&#160;</span>Más cuali para masehualme mitztepanitase pampa tijchihua cati cuali huan amo para tijpiyas miyac tomi. Más cuali mitzcualitase para tiitztoc xitahuac huan amo para tijpiyas oro huan plata hasta mocahua. </div>
<div class='p'>
<span class="verse" id="PR22_2">2&#160;</span>Cati tominpixtoque huan cati teicneltzitzi san se itztoque iixpa TOTECO. Yaya TOTECO quinchijchijqui nochi ome. </div>
<div class='p'>
<span class="verse" id="PR22_3">3&#160;</span>Se masehuali cati talnamiqui nimantzi momaca cuenta sinta mahuilili campa yahui huan amo pano, pero se cati huihuitic amo quichihua cuenta huan quipantía cati amo cuali. </div>
<div class='p'>
<span class="verse" id="PR22_4">4&#160;</span>TOTECO quitaxtahuis cati moechcapantalía, huan quiimacasi huan quitepanita. Quichihuas ma moricojchihua, huan ma itzto miyac xihuit huan para nochi masehualme ma quitepanitaca. </div>
<div class='p'>
<span class="verse" id="PR22_5">5&#160;</span>Onca miyac taijyohuilisti huan tamanti cati mahuilili ipan iojhui se masehuali cati amo quitepanita TOTECO, pero se cati talnamiqui huan quinequi itztos miyac xihuit, mohuejcatalis ten nochi cati amo cuali. </div>
<div class='p'>
<span class="verse" id="PR22_6">6&#160;</span>Xijnextili mocone quema noja pisiltzi para ma yahui ipan nopa ojti cati TOTECO quisencajtoc para ya. Huan quema yaya huehuejtiyas noja nopona monejnemiltis. </div>
<div class='p'>
<span class="verse" id="PR22_7">7&#160;</span>Se tominpixquet quipiya tanahuatili ica cati teicneltzitzi. Huan masehualme cati quitahuiquilíaj tomi elise itequipanojcahua. </div>
<div class='p'>
<span class="verse" id="PR22_8">8&#160;</span>Se tanahuatijquet cati fiero inemilis quipantis tatzacuiltili por cati quichihua, huan tamis itequiticayo cati ica temajmatiyaya. </div>
<div class='p'>
<span class="verse" id="PR22_9">9&#160;</span>TOTECO quitiochihuas cati quintasojta cati teicneltzitzi, pampa quinmaca tacualisti para quicuase. </div>
<div class='p'>
<span class="verse" id="PR22_10">10&#160;</span>Quema se quinquixtía cati tehuihuiitaj, ayecmo oncas tatehuilisti, yon cualanti, huan ayecmo itztose cati tetaijilhuíaj. </div>
<div class='p'>
<span class="verse" id="PR22_11">11&#160;</span>Se tanahuatijquet mohuampojchihua inihuaya cati cuali iniyolo. Quicualita cati camanalti ica cuali camanali pampa camanalti quej quinamiqui. </div>
<div class='p'>
<span class="verse" id="PR22_12">12&#160;</span>TOTECO quinmocuitahuía masehualme cati quipiyaj talnamiquilisti, pero yaya quinsosolhuilía cati quisencajtoque masehualme cati amo quitepanitaj TOTECO huan mocualtalíaj para quichihuase cati fiero. </div>
<div class='p'>
<span class="verse" id="PR22_13">13&#160;</span>Se masehuali cati tatzihui motejtechtía ica miyac tamanti para amo yas tequititi. Quiijtohua: “Amo niyas nitequititi pampa huelis nijnamiquis se león cati nechmictis ipan ojti.” </div>
<div class='p'>
<span class="verse" id="PR22_14">14&#160;</span>Nelía mahuilili icamanal se momecatijca sihuat. Eltoc quej se ostot cati tahuel huejcata. Nopona huetzise tacame cati TOTECO quintelchijtoc. </div>
<div class='p'>
<span class="verse" id="PR22_15">15&#160;</span>Se oquichpil quichihua miyac tamanti huihuiyot por nopa huihuiyot cati eltoc ipan iyolo, pero cati quitalnamictía ica se cuapipitzti quiquixtilis ihuihuiyo. </div>
<div class='p'>
<span class="verse" id="PR22_16">16&#160;</span>Cati moricojchihua pampa quintaijyohuiltía cati teicneltzitzi o pampa quinmaca nemacti cati ya tominpiyaj, mochihuas teicneltzi. </div>
<div class='s'>Nopa treinta talnamijca camanali cati nopa talnamiquini quiijtojque Pr. 22:17―24:22 </div>
<div class='p'>
<span class="verse" id="PR22_17">17&#160;</span>Xijtacaquili ni talnamijca camanali cati nimitzilhuía. Huan xijtali ipan moyolo nochi cati nimitzmachtía. 
<span class="verse" id="PR22_18">18&#160;</span>Pampa elis nelía yejyectzi para ta sinta ticajocuis ipan moyolo. Quena, xijtzontecomati para nimantzi tiquelnamiquis huan huelis tijtenquixtis. 
<span class="verse" id="PR22_19">19&#160;</span>Pampa na nijnequi ximotemachi ipan TOTECO, yeca ama nimitzilhuijtoc nochi ni tamanti para ta tijmatis. 
<span class="verse" id="PR22_20">20&#160;</span>Ya nimitzijcuilhuilijtoc miyac tamachtili para nimitzconsejomacas huan nimitzpalehuis xijmati miyac tamanti cati cuali. 
<span class="verse" id="PR22_21">21&#160;</span>Pampa nijnequi xijmati para temachti nopa camanali cati melahuac para huelis tiquinhuiquilis camanali cati xitahuac cati mitztitanque para tijpantis cati melahuac. </div>
<div class='p'>
<span class="verse" id="PR22_22">22&#160;</span>Amo xiquintachtequili cati teicneltzitzi pampa amo quipiyaj tomi para se inintatempalehuijca. Yon amo xiquinchihuili cati amo xitahuac iixpa se juez. 
<span class="verse" id="PR22_23">23&#160;</span>Pampa TOTECO quinmanahuis cati teicneltzitzi huan quichihuas para nochi quisas xitahuac para inijuanti. Huan TOTECO tahuel quitatzacuiltis cati quincocohuaj. </div>
<div class='p'>
<span class="verse" id="PR22_24">24&#160;</span>Ximohuejcatali ten masehualme cati mosisiníaj. Amo xinemi ica se cati sencualantoc. 
<span class="verse" id="PR22_25">25&#160;</span>Amo nijnequi para nojquiya tijchihuas quej inijuanti quichihuaj. Hueli timocuapolos ipan tajtacoli huan timiquis. </div>
<div class='p'>
<span class="verse" id="PR22_26">26&#160;</span>Amo quema ximocuilti para titaxtahuas cati seyoc masehuali tahuica. Yon amo xitemaca cati moaxca para seyoc quipixtos hasta taxtahuas cati tahuica. 
<span class="verse" id="PR22_27">27&#160;</span>Pampa quema tamis nochi cati tijpiya para titaxtahuas seyoc icuenta, nojquiya hualase huan mitzcuilise motapech. </div>
<div class='p'>
<span class="verse" id="PR22_28">28&#160;</span>Amo xiquijcueni nopa nepamit cati huejcajquiya quitalijque mohuejcapan tatahua. </div>
<div class='p'>
<span class="verse" id="PR22_29">29&#160;</span>Se masehuali cati cuali quimati itequi huan quichihua ica nochi iyolo, yaya quintequipanos tanahuatiani. Amo quintequipanos san ten hueli masehualme.  </div>
<div class='psalmlabel' id='PR23_0'> 23</div>
<div class='p'>
<span class="verse" id="PR23_1">1&#160;</span>Quema titacua ihuaya se tanahuatijquet, xijtachili cuali taya eltoc moixpa. 
<span class="verse" id="PR23_2">2&#160;</span>Huan masque nelía timayana, amo tahuel xiixhui. Amo xineltacua masque nochi elis cuali huan ajhuiyac. 
<span class="verse" id="PR23_3">3&#160;</span>Amo tahuel xijnequi sesen tamanti cati ajhuiyac cati mitzmaca, pampa huelis ica mitzcajcayahuas. </div>
<div class='p'>
<span class="verse" id="PR23_4">4&#160;</span>Amo tahuel xijchihua campeca para titominpiyas. Amo ximotonalpolo ipan ya nopa. 
<span class="verse" id="PR23_5">5&#160;</span>Pampa sinta san tomi tijtachilis, amo teno tijpiyas. Quena, nopa tomi quej eltapalyolis huan patanis eltoc quej se cuatojti. </div>
<div class='p'>
<span class="verse" id="PR23_6">6&#160;</span>Amo xitacua ihuaya se cati itzcuimit, pampa mocuesos pampa mitztamaca. Amo xiquixtoca itacualis o itapalehuil se masehuali cati quej nopa. 
<span class="verse" id="PR23_7">7&#160;</span>Pampa yaya huelis mitzilhuis: “Xitacua huan xitai”, pero ipan iyolo amo paqui mohuaya. San mocuesos ica quesqui ipati cati tijcuajqui. 
<span class="verse" id="PR23_8">8&#160;</span>Teipa tiquisotas nochi cati tijcuajqui. San tapic elis para tijtascamatilijtoc ica yejyectzi. </div>
<div class='p'>
<span class="verse" id="PR23_9">9&#160;</span>Amo ximotonalpolo para tiquilhuis se cati huihuitic se consejo, pampa san tapic. Yaya amo quiselis mocamanal masque nelía eli se cuali tamachtili para ya. </div>
<div class='p'>
<span class="verse" id="PR23_10">10&#160;</span>Amo xiquijcueni nopa nepamit campa ya eltoya ten huejcajquiya, yon amo xiquinichtequili inintal cati icnotzitzi. 
<span class="verse" id="PR23_11">11&#160;</span>Pampa yaya TOTECO inintamanahuijca huan quipiya nochi chicahualisti. Yaya mitztelhuis huan mitztajtanis cuenta por inijuanti. </div>
<div class='p'>
<span class="verse" id="PR23_12">12&#160;</span>Ica nochi moyolo xijchihuili cuenta cuali tamachtili. Xijtacaquili camanali cati mitzmacas miyac talnamiquilisti. </div>
<div class='p'>
<span class="verse" id="PR23_13">13&#160;</span>Amo xijcahua para tijtacahualtis huan tijxitahuas mocone. Masque tijmaquilis ica se cuapipitzti, amo miquis. 
<span class="verse" id="PR23_14">14&#160;</span>Sinta tijxitahuas cuali, masque monequi tijmaquilis ica cuapipitzti, tijmanahuis para amo yas micta. </div>
<div class='p'>
<span class="verse" id="PR23_15">15&#160;</span>Nocone, sinta ipan moyolo timochihuas titalnamiqui, na nojquiya nelía niyolpaquis. 
<span class="verse" id="PR23_16">16&#160;</span>Quena, ica nochi noyolo nipaquis quema nimitzcaquis ticamanalti cati melahuac huan cati xitahuac. </div>
<div class='p'>
<span class="verse" id="PR23_17">17&#160;</span>Amo quema xiquixtoca tijchihuas cati quichihuaj tajtacolchihuani. Nochipa xiquimacasi huan xijtepanita TOTECO. 
<span class="verse" id="PR23_18">18&#160;</span>Huan tiquitas nochi quisa cuali para ta. Temachti tijselis nochi cati tijchiya. </div>
<div class='p'>
<span class="verse" id="PR23_19">19&#160;</span>Techtacaquili, tinotelpoca, huan xieli titalnamiqui. Ximoxitahua ipan moyolo para xijtoquili iojhui TOTECO. 
<span class="verse" id="PR23_20">20&#160;</span>Amo ximosejcotili inihuaya cati quiij miyac xocomecat iayo, yon ica cati san quinpactía tacuajtose masque ayecmo mayanaj. 
<span class="verse" id="PR23_21">21&#160;</span>Pampa ihuintini huan cati amo quicahuaj tacuaj quema ya ixhuitoque moteicnelchihuaj. Huan cati tatzihuij san quipiyase iniyoyo cati tzayantoc para ica moyoyontise. </div>
<div class='p'>
<span class="verse" id="PR23_22">22&#160;</span>Xijtacaquili cati mitzilhuíaj motatahua cati mitziscaltijque. Amo xiquinhuejcamajcahua masque ya huehuentzitzi. 
<span class="verse" id="PR23_23">23&#160;</span>Xijtequihui motomi para xijtemo cati melahuac, huan para tijpiyas talnamiquilisti, huan para tijcaquis tamachtili. Quej nopa tijpiyas se motalnamiquilis cati nelcuali. Amo quema xijcahua. Xijpixto ni talnamiquilisti huan amo xijcahua para se acajya mitzquixtili. 
<span class="verse" id="PR23_24">24&#160;</span>Itata se telpocat cati monejnemiltía xitahuac nelía yolpaqui. Nelía se paquilisti para tijmati quihuica ta moeso. 
<span class="verse" id="PR23_25">25&#160;</span>Huajca xiquinpaquilismaca motatahua cati mitziscaltijque. Ma tahuel paqui monana cati mitztacatilti. </div>
<div class='p'>
<span class="verse" id="PR23_26">26&#160;</span>Notelpoca, ica nochi moyolo xijtoquili notamachtil cati mitzmaca talnamiquilisti. Huan xijtachili ica miyac cuidado para timonejnemiltis ipan se ojti xitahuac. 
<span class="verse" id="PR23_27">27&#160;</span>Ximohuejcatali ten se ahuilnenca sihuat pampa itztoc quej se ostot cati mahuilili. Quena, se momecatijca sihuat eltoc quej se ostot cati tahuel huejcata huan tzocopiltic campa huetzij tacame huan ayecmo huelij momanahuíaj. 
<span class="verse" id="PR23_28">28&#160;</span>Se sihuat quej nopa itztoc quej se tachtejquet cati motatía huan quichixtoc ajquiya huelis quicajcayahuas. Quitemohua seyoc tacat para ma quiixpano isihua. </div>
<div class='p'>
<span class="verse" id="PR23_29">29&#160;</span>¿Ajquiya taijyohuía? ¿Ajquiya quipiya tacuajcualoli? ¿Ajquiya talojtzitzi tatehuía huan quihuicaj iniixpa tequichihuani? ¿Ajquiya nochipa tetaijilhuía? ¿Ajquiya quipiya campa mococojtoc san tapic? ¿Ajquiya quipiya iixteyol hasta yayahuic? 
<span class="verse" id="PR23_30">30&#160;</span>Inijuanti cati quiij miyac tailisti huan san quitemojtinemij para quipantise se yancuic tailisti cati achi más cococ. 
<span class="verse" id="PR23_31">31&#160;</span>Amo xiqui se taili cati cococ. Amo xijnechcahui tailisti cati tiquita nesi para ajhuiyac o cati ya posoni pampa chicahuac. 
<span class="verse" id="PR23_32">32&#160;</span>Pampa teipa nopa tailisti mitzcocos quej se cohuat mahuilili cati tetanquechía. Elis quej nopa colot cati más temaca tacuajcualoli quema tecua. 
<span class="verse" id="PR23_33">33&#160;</span>Quema tiihuintitoc, mitzchihualtis para tiquitas miyac tamanti cati amo melahuac. Mitzchihualtis para xicamanalti cati fiero huan quej se tacat cati quipolojtoc italnamiquilis. 
<span class="verse" id="PR23_34">34&#160;</span>Huan mitzchihualtis para xinejnemi campa hueli quej tiitztosquía tatajco hueyi at, o quej timotatzquilijtos ipan imacuayo se hueyi cuahuit campa san timohuisohua pampa amo tijmati canque tiitztoc. 
<span class="verse" id="PR23_35">35&#160;</span>Huan teipa tiquijtos: “Nechhuitejque huan nechcocojque, pero amo nimomacac cuenta, yon amo nijmachili sinta cococ. Huajca quema niisas se quentzi, sempa niyas huan nijtemoti más tailisti para niquis.”  </div>
<div class='psalmlabel' id='PR24_0'> 24</div>
<div class='p'>
<span class="verse" id="PR24_1">1&#160;</span>Amo xiquixtoca cati quichihuaj amo cuajcualme, yon amo xijnequi tiitztos inihuaya. 
<span class="verse" id="PR24_2">2&#160;</span>Pampa inijuanti mojmosta san moilhuíaj taya hueli quiichtequise. Quema camanaltij, san cati fiero quiijtohuaj. </div>
<div class='p'>
<span class="verse" id="PR24_3">3&#160;</span>Pero talnamiquini ica inintalnamiquilis quichijchihuaj se cali, huan ica inintaixmatilis quimatij quitalilise itzinpehualtil para elis nelía cuali. 
<span class="verse" id="PR24_4">4&#160;</span>Pampa inijuanti quimatij quichihuaj miyac tamanti, quicualchijchihuaj sese cuarto ipan ininchajchaj, huan quintemitía ica miyac tamanti yejyectzitzi huan cati patiyo. </div>
<div class='p'>
<span class="verse" id="PR24_5">5&#160;</span>Se tacat cati talnamiqui quitanis se cati quipiya tetili. Achi más ipati talnamiquilisti huan amo fuerza. 
<span class="verse" id="PR24_6">6&#160;</span>Se cati talnamiqui huelis tatanis ipan tatehuilisti pampa quintajtanía talnamiquini miyac consejo. </div>
<div class='p'>
<span class="verse" id="PR24_7">7&#160;</span>Pero se tacat cati huihuitic amo hueli quipantía talnamiquilisti, yon amo quimati taya quiijtos quema quihuicaj ipan tequicali para quitajtolsencahuase. </div>
<div class='p'>
<span class="verse" id="PR24_8">8&#160;</span>Se cati san moyolilhuía quenicatza quichihuas cati amo cuali, sequinoc quiitaj para eli se masehuali cati fiero italnamiquilis. 
<span class="verse" id="PR24_9">9&#160;</span>Nochi cati moilhuíaj para quichihuase cati huihuitique eltoc se tajtacoli. Huan sequinoc masehualme amo quinequij quinitase cati tehuihuiitaj pampa mohueyimatij. </div>
<div class='p'>
<span class="verse" id="PR24_10">10&#160;</span>Sinta timotatzcanequis tonaya ipan motequi, noja más caxantiyas motetilis para tijtamiltis. </div>
<div class='p'>
<span class="verse" id="PR24_11">11&#160;</span>Xiquinmanahui nopa masehualme cati quinhuicaj para quinmictise masque amo teno quichijtoque. Xiquinmaquixti cati quinhuilantiyahuij para quinmictise. 
<span class="verse" id="PR24_12">12&#160;</span>Amo huelis timotechtis huan tiquijtos para amo tijmatiyaya yon teno. ¿Amo tijmati para TOTECO cati quiixmati iniyolo nochi masehualme quiixmati moyolo ta, huan yaya quimati para tijmatiyaya? </div>
<div class='p'>Huan yaya techtaxtahuis sese tojuanti quej quinamiqui ica cati tijchijtoque. </div>
<div class='p'>
<span class="verse" id="PR24_13">13&#160;</span>Notelpoca, xijcua sayolnecti pampa nelía cuali huan tijmatis para tzopelic. 
<span class="verse" id="PR24_14">14&#160;</span>Quej nopa nojquiya moalma quimatis para nopa talnamiquilisti eltoc nelcuali. Sinta tijpantis talnamiquilisti, nochi quisas cuali para ta. Huan nochi cati cuali timochiyayaya para tijpantis, quena tijpantis. </div>
<div class='p'>
<span class="verse" id="PR24_15">15&#160;</span>¡Anmasehualme cati amo anquitepanitaj TOTECO! Ayecmo ximochiyaca icalteno se masehuali cati xitahuac para anquichihuilise cati fiero. Amo xiquichtequilica cati quipiya ipan ichaj. 
<span class="verse" id="PR24_16">16&#160;</span>¿Amo anquimatij para se cuali masehuali masque anquitaijyohuiltise chicome hueltas, nochipa sempa motananas? Pero quema san setzi taijyohuilisti amechajsis anamo cuajcualme, elis cuali para amechtzontamiltis. </div>
<div class='p'>
<span class="verse" id="PR24_17">17&#160;</span>Amo xiyolpaqui quema mocualancaitaca huetzi ipan taohuijcayot. Amo xijhuetzquili quema yaya quipiya tequipacholi, 
<span class="verse" id="PR24_18">18&#160;</span>pampa TOTECO amo quipactis cati tijchihuas. Huelis cualanis ica ta huan ayecmo quitatzacuiltis ya. </div>
<div class='p'>
<span class="verse" id="PR24_19">19&#160;</span>Amo ximotequipacho pampa amo tiitztoc quej amo cuajcualme, yon amo xiquixtoca inintomi. 
<span class="verse" id="PR24_20">20&#160;</span>Pampa amo teno cati cuali quipantise teipa. Ininemilis amo cuajcualme sehuis san quej se taahuili. </div>
<div class='p'>
<span class="verse" id="PR24_21">21&#160;</span>Notelpoca, xiquimacasi huan xijtepanita TOTECO huan nopa tanahuatijquet. Amo ximomanelo inihuaya masehualme cati amo tatepanitaj. 
<span class="verse" id="PR24_22">22&#160;</span>Sinta tiquintoquilía, timomacas cuenta para timotzontamiltijtoc inihuaya, pampa ¿ajquiya quimati hasta canque TOTECO huan nopa tanahuatijquet quintaijyohuiltis? </div>
<div class='s'>Sequinoc talnamijca camanali ten talnamiquini Pr. 24:23-34 </div>
<div class='p'>
<span class="verse" id="PR24_23">23&#160;</span>Nica eltoc talnamijca camanali cati quiijtojque masehualme cati talnamiquij. Amo cuali para se tetajtolsencajquet techicoicnelis quema tetajtolsencahua. 
<span class="verse" id="PR24_24">24&#160;</span>Sinta quiilhuis cati taixpanotoc: “Amo tijpiya tajtacoli”, nochi masehualme quicualancaitase huan quitelchihuase. 
<span class="verse" id="PR24_25">25&#160;</span>Pero se juez cati tetajtolsencahuas xitahuac huan quintatzacuiltis cati nelía taixpanotoque, quiselis tatiochihualisti. </div>
<div class='p'>
<span class="verse" id="PR24_26">26&#160;</span>Se masehuali quinextilía miyac tatepanitacayot nopa masehuali cati quinanquilía xitahuac quema quitatzintoquilía se tamanti. </div>
<div class='p'>
<span class="verse" id="PR24_27">27&#160;</span>Achtohui xijtani nopa tomi cati monequi para ica timopanoltis, teipa ximocualtalili momil huan hasta teipa xijpehualti xijchijchihua mochaj. </div>
<div class='p'>
<span class="verse" id="PR24_28">28&#160;</span>Amo ximochihua se testigo para tiquijtos cati amo melahuac ten mocalnechca cati xitahuac nemi. Amo xitacajcayahua huan xiistacati ten seyoc. 
<span class="verse" id="PR24_29">29&#160;</span>Amo quema xiquijto: “Quej yaya nechchihuili, na nojquiya nijchihuilis. Nijcuepilis nochi cati fiero nechchihuilijtoc.” </div>
<div class='p'>
<span class="verse" id="PR24_30">30&#160;</span>Na nipanoc imila se masehuali cati tatzihui. Quena, nipanoc ipan ixocomeca mil se cati huihuitic. 
<span class="verse" id="PR24_31">31&#160;</span>Huan niquitac para tahuel cuatita eltoya ica huitzti huan xihuit. Huan ya huetztoya nopa tepamit cati ica quitzactoya yahualtic. 
<span class="verse" id="PR24_32">32&#160;</span>Huajca quema niquitac nochi ya nopa, nijtzontecontali huan nimoyolilhui quej ni. 
<span class="verse" id="PR24_33">33&#160;</span>Sinta se moilhuía: “Noja se quentzi más nicochis huan nimosiyajquetzas. San se talojtzi más nimomanajnahuas huan amo titequitis.” 
<span class="verse" id="PR24_34">34&#160;</span>Cati ya nopa quiijtohua ica se talojtzi mochihuas se teicneltzi. Nimantzi itaijyohuilis hualas ipani quej se tachtejquet huala ipan se talojtzi quema amo quichiya.  </div>
<div class='psalmlabel' id='PR25_0'> 25</div>
<div class='s'>Nopa ompa amatajcuiloli ica italnamijca camanal Salomón Pr. 25:1―29:27 </div>
<div class='p'>
<span class="verse" id="PR25_1">1&#160;</span>Ya ni nojquiya eltoc italnamijca camanal Tanahuatijquet Salomón. Tacame cati quitequipanohuayayaj Ezequías, tanahuatijquet ipan tali Judá, quiijcuilojque ni camanali quema ya mictoya Salomón. </div>
<div class='p'>
<span class="verse" id="PR25_2">2&#160;</span>TOTECO quinextía ihueyitilis ica nochi tamanti cati ixtacatzi huan amo tihuelij tijmachilíaj. Pero nopa tanahuatiani quinextíaj inihueyitilis para momachtíaj huan quitemohuaj quimachilise nochi cati huelij. </div>
<div class='p'>
<span class="verse" id="PR25_3">3&#160;</span>Amo aqui hueli quimachilía quesqui ihuejcapanca ilhuicacti, yon quesqui ihuejcatanca huelis se taxahuas ipan taltipacti. Nojquiya amo aqui hueli quimatis nochi cati moilhuía se tanahuatijquet ipan italnamiquilis. </div>
<div class='p'>
<span class="verse" id="PR25_4">4&#160;</span>Quema se quipanoltía plata teposti ipan tit, quisa nochi isoquiyo huan mocahua senquisa tapajpactic. Huajca quena, nopa teposchijquet hueli ica quichijchihuas se tamanti cati tahuel patiyo. 
<span class="verse" id="PR25_5">5&#160;</span>Huan quej nopa nojquiya xiquinquixtica nochi nopa amo cuajcualme ipan icaltanahuatil se tanahuatijquet, huan itanahuatilis elis temachti huan nochi itequichijcahua tetajtolsencahuase xitahuac. </div>
<div class='p'>
<span class="verse" id="PR25_6">6&#160;</span>Amo xiquilhui se tanahuatijquet ma mitznextili tatepanitacayot, yon amo ximocalaqui campa huejhueyi tacame quej tielisquía san se inihuaya. 
<span class="verse" id="PR25_7">7&#160;</span>Más cuali para timochiyas huan huelis teipa yaya mitznotzas para ximosehuiti campa achi cuali. Pampa sinta ticalaquis nechca nopa tanahuatijquet, yaya mitzilhuis xiya tatzinta, huan quej nopa mitzpinahualtis miyacapa. </div>
<div class='p'>Masque ipa tiquitztoc cati quichihua, 
<span class="verse" id="PR25_8">8&#160;</span>amo nimantzi xiya ipan tequicali para tijtelhuis mocualancaitaca, pampa amo tijmati canque mitzhuicas huan huelis teipa mitzpinahualtis pampa amo tijmatis taya tiquijtos. 
<span class="verse" id="PR25_9">9&#160;</span>Achtohui xijchihua campeca timoxitahuas ica cati quichijtoc para san ta huan ya anquimatise. Amo aqui seyoc xijpohuili ten panotoc. 
<span class="verse" id="PR25_10">10&#160;</span>Pampa seyoc cati mitzcaquis huelis mitztatelhuis quej se titeejelnamijquet, huan quej nopa nochi moilhuise ten ta para nochipa. </div>
<div class='p'>
<span class="verse" id="PR25_11">11&#160;</span>Quema se mitzilhuis se camanali cati quinamiqui cati mitzpalehuis ipan nopa talojtzi, nelía miyac ipati. Eltoc quej se manzana ten oro cati eltoc ipan se chiquihuit cati quichijchijtoque ica plata. </div>
<div class='p'>
<span class="verse" id="PR25_12">12&#160;</span>Se cati tacaqui quiselía icamanal se talnamijquet cati quitacahualtía quema monequi. Quena, quiita iconsejo quej elisquía se anillo o se costi ten senquisa oro. </div>
<div class='p'>
<span class="verse" id="PR25_13">13&#160;</span>Se tayolmelajquet cati temachti huan quiijtohua nochi cati melahuac eli quej ya ajsitoc tonali para taseseyas quema huejcajtoc para tahuel tatotoniya. Quena, quimacas iteco cati quititantoc tasehuilisti ipan iyolo pampa quimati para temachti itatitanil tepohuilis senquisa nopa camanali cati quinequi. </div>
<div class='p'>
<span class="verse" id="PR25_14">14&#160;</span>Cati quitencahua temacas se tamanti huan amo temaca, eli quej nopa mixti huan ajacat cati amo quihualica at. </div>
<div class='p'>
<span class="verse" id="PR25_15">15&#160;</span>Xijpiya moyolo huan xicamanalti ica yamanic huan se tanahuatijquet mitzcaquilis mocamanal, huan tijyoltalis se cati tahuel cualantoc. </div>
<div class='p'>
<span class="verse" id="PR25_16">16&#160;</span>Sinta tijpantis sayolnecti, amo xijcua miyac masque tahuel ajhuiyac, pampa sinta pano miyac tijcuas, teipa tiquisotas. </div>
<div class='p'>
<span class="verse" id="PR25_17">17&#160;</span>Se cati mocalnechca, amo xijpaxalo neltalojtzitzi, pampa huelis tijcuesihuiltis huan teipa amo quinequis mitzitas. </div>
<div class='p'>
<span class="verse" id="PR25_18">18&#160;</span>Se cati quiistacahuía seyoc masehuali nelía quitaijyohuiltía. Quicocohua quej se martillo, o se cuchillo o se macheta cati tahuel tatequi. </div>
<div class='p'>
<span class="verse" id="PR25_19">19&#160;</span>Quema se acajya ipan taohuijcayot motemachía ipan se masehuali cati tacajcayahua, eli quej tacuasquía ica itancoch cati cualotoc o quej nejnemisquía ica se iicxi cocojtoc. </div>
<div class='p'>
<span class="verse" id="PR25_20">20&#160;</span>Sinta timonextis tiyolpactoc iixpa se cati tahuel moyoltequipachohua, elis quej tiquichtequilisquía iyoyo quema taseseya, o quej tijtalilisquía vinagre o istat campa icocohua. </div>
<div class='p'>
<span class="verse" id="PR25_21">21&#160;</span>Sinta se mocualancaitaca mayana, xijtamaca. Sinta amiqui, xicamaca. 
<span class="verse" id="PR25_22">22&#160;</span>Huan ya nopa quichihualtis ma moixpinahua, huan TOTECO mitztaxtahuis ica cuali. </div>
<div class='p'>
<span class="verse" id="PR25_23">23&#160;</span>Temachti se ajacat cati huala ica norte quihualica at, huan nojquiya temachti se cati camanalti fiero quiyoliltía cualanti. </div>
<div class='p'>
<span class="verse" id="PR25_24">24&#160;</span>Más cuali para tiitztos moselti ipan se pilcaltzi cati sosoltic, huan amo ipan se hueyi cali cati yejyectzi ihuaya se sihuat cati sencualantoc. </div>
<div class='p'>
<span class="verse" id="PR25_25">25&#160;</span>Se cuali camanali cati ajsi ten moteixmatca cati huejca itztoc ipan seyoc tali, eli cuali quej nopa at sesec cati quii se masehuali cati tahuel amiqui. </div>
<div class='p'>
<span class="verse" id="PR25_26">26&#160;</span>Sinta se cuali masehuali motemaca para quichihuas cati fiero inihuaya amo cuajcualme, eltoc quej se cati quisoquihuía o quitetetzohua se ameli. </div>
<div class='p'>
<span class="verse" id="PR25_27">27&#160;</span>Amo cuali para se quicuas miyac sayolnecti. Nojquiya amo cuali para se masehuali moilhuis ten nopa tatepanitacayot cati huelis quinamiqui para quiselis. </div>
<div class='p'>
<span class="verse" id="PR25_28">28&#160;</span>Se masehuali cati amo hueli motzacuilía para amo cualanis huan quichihuas cati amo quinamiqui, nelía mahuilili quej se altepet cati amo quipiya tepamit yahualtic para quimanahuis.  </div>
<div class='psalmlabel' id='PR26_0'> 26</div>
<div class='p'>
<span class="verse" id="PR26_1">1&#160;</span>Amo quinamiqui para tasesecayot huetzis ipan nopa tonali quema tahuel tatotoniya, yon para huetzis at quema onca pixquisti. Nojquiya amo quinamiqui para se cati huihuitic quiselis tatepanitacayot. </div>
<div class='p'>
<span class="verse" id="PR26_2">2&#160;</span>Quej nopa totot soquipali cati mocuapolojtoc huan quej nopa totome golondrinas cati san patantinemij, nojquiya se tatelchihualisti amo quiajsis se acajya sinta amo quipiya itajtacol. </div>
<div class='p'>
<span class="verse" id="PR26_3">3&#160;</span>Se masehuali huelis quinejnemiltis se cahuayo ica se cuetaxti imaco. Huelis quinejnemiltis se burro sinta quiquechilpis, huan huelis quinejnemiltis se cati huihuitic sinta quipiya se cuapipitzti imaco para icuitapa. </div>
<div class='p'>
<span class="verse" id="PR26_4">4&#160;</span>Quema timonajnanquilía ihuaya se cati huihuitic, amo xijnanquili nopa huihuiyot cati quiijtohua quej elisquía camanali cati quinamiqui pampa ta tinesis tihuihuitic nojquiya. </div>
<div class='p'>
<span class="verse" id="PR26_5">5&#160;</span>Pero quema timonajnanquilía ihuaya se cati huihuitic, xijcuepili para tijpanextis para nelía huihuitic nopa masehuali, para yaya amo mohueyimatis huan moilhuis para yaya más talnamiqui. </div>
<div class='p'>
<span class="verse" id="PR26_6">6&#160;</span>Cati motemachía ipan se masehuali cati huihuitic para ma quihuica se camanali para quiyolmelahuas seyoc, amo quipiya talnamiquilisti. Yaya eli quej se cati moicxitzontequi o quiitzquía se tamanti pajyo cati temictía. </div>
<div class='p'>
<span class="verse" id="PR26_7">7&#160;</span>Se cati metzhuapactic, iicxihua san huiyontoque huan yon quentzi amo quipalehuía para nejnemis. Nojquiya ni talnamijca tamachtili yon quentzi amo quipalehuía se cati huihuitic. </div>
<div class='p'>
<span class="verse" id="PR26_8">8&#160;</span>Sinta tijtepanitas se cati huihuitic, huajca tijchihua se huihuiyot quej se huihui tacat cati quiilpía se tet ipan tatehuitatzti para amo cana yas. </div>
<div class='p'>
<span class="verse" id="PR26_9">9&#160;</span>Se ihuintiquet amo quimachilía sinta cococ quema mochajcohua ica se huitzti, huan se cati huihuitic amo hueli quimachilía ni talnamijca consejos. </div>
<div class='p'>
<span class="verse" id="PR26_10">10&#160;</span>Sinta se teteco quiselis se tequipanojquet cati huihuitic o se cati moquetza ipan tianquis, nopa teteco amo quimati taya ipantis. Eltoc quej se soldado cati campa hueli tamota huan amo quimati ajquiya quicocos. </div>
<div class='p'>
<span class="verse" id="PR26_11">11&#160;</span>Quej se chichi mocuepa huan quicua sempa cati quiisotatoc, nojquiya se cati huihuitic sempa quichihua nopa huihuiyot cati sanoc quicajtoc. </div>
<div class='p'>
<span class="verse" id="PR26_12">12&#160;</span>Pero más amo ohui para tijmachtis se cati huihuitic ma eli talnamiqui, huan amo se cati mohueyimati. </div>
<div class='p'>
<span class="verse" id="PR26_13">13&#160;</span>Para amo yas tequititi se tacat cati tatzihui quiijtohua: “Huelis itztos se tecuani ipan ojti o ipan tianquis, huajca mahuilili para niquisas.” </div>
<div class='p'>
<span class="verse" id="PR26_14">14&#160;</span>Huan quej nopa caltemit cati momalacachohua ipan nopa teposti campa motatzquilijtoc, quej nopa se tacat cati tatzihui talojtzitzi mocuepa huan moteca ipan itapech. </div>
<div class='p'>
<span class="verse" id="PR26_15">15&#160;</span>Sequij masehualme itztoque nel tatzihuij hasta quiohuijmatij para tacuase. </div>
<div class='p'>
<span class="verse" id="PR26_16">16&#160;</span>Cati tatzihuij motepanitaj huan moitaj para nelía talnamiquij. Moilhuíaj para inintalnamiquilis quipano cati quipiyaj chicome talnamijca masehualme cati tahuel quimatij teconsejomacaj. </div>
<div class='p'>
<span class="verse" id="PR26_17">17&#160;</span>Se cati mocalaquía ipan se cualanti campa amo icuenta mocalaquía ipan se tamanti cati mahuilili. Huan eltoc san se ica se cati quitanana se chichi ipan inacas. </div>
<div class='p'>
<span class="verse" id="PR26_18">18&#160;</span>Quej se cati locojti quimajcahua ticuahuit lementoc huan cuataminti campa hueli huan amo quichihuilía cuenta sinta temictis, 
<span class="verse" id="PR26_19">19&#160;</span>quej nopa nojquiya se cati quicajcayahua ihuampo huan teipa quiijtohua para san ahuilcamanaltiyaya. </div>
<div class='p'>
<span class="verse" id="PR26_20">20&#160;</span>Se tit sehuis quema amo quipiya cuahuit, huan nojquiya tamis cualanti campa amo aqui se cati teejelnamiqui. </div>
<div class='p'>
<span class="verse" id="PR26_21">21&#160;</span>Cati quipiya ticoli cati xahuantoc o cati quipiya tit nimantzi hueli quiticuiltis cuahuit, huan se masehuali cati quipactía tanajnanquilía nimantzi quipehualtía cualanti. </div>
<div class='p'>
<span class="verse" id="PR26_22">22&#160;</span>Icamanal se cati ixtacatzi mitzilhuis se camanali para quiejelnamiquis seyoc, eltoc quej se tamanti ajhuiyac ipan mocamac, pero para cati quitaijilhuía, calaqui hasta más iyolijtic para quicocos. </div>
<div class='p'>
<span class="verse" id="PR26_23">23&#160;</span>Se soqui chachapali cati quialtijtoque ica plata tecajcayahua quej se masehuali cati pano fiero iyolo pero quitatía ica camanali cati caquisti para cuali. </div>
<div class='p'>
<span class="verse" id="PR26_24">24&#160;</span>Se masehuali cati ipan iyolo tecualancaita quemantica quitatía icualancayo ica miyac camanali cati yejyectzi, pero amo xijneltoquili pampa san quichihua para mitzcajcayahuas. 
<span class="verse" id="PR26_25">25&#160;</span>Masque mitzcamanalhuis quej se cuali masehuali, amo xijneltoquili, pampa italnamiquilis tahuel temitoc ica nochi cati fiero. 
<span class="verse" id="PR26_26">26&#160;</span>Huan masque ipan nopa talojtzi amo mitznextilis cualanti para mitzcajcayahuas, teipa mopanextis icualancayo miyacapa huan nochi quiitase. </div>
<div class='p'>
<span class="verse" id="PR26_27">27&#160;</span>Sinta tijchihua se ostot quej se taquetzti para nopona ma huetzi mohuampo, nopona timotaquechilía. Huan sinta tijcuamimilos se hueyi tet para ma quitzonpechiti seyoc, mocuepati nopa tet huan mitztzonpechiqui ta. </div>
<div class='p'>
<span class="verse" id="PR26_28">28&#160;</span>Se cati quinistacahuía sequinoc quinextía para quincualancaita huan quincocohua. Huan se cati camanalti cuajcualtzi camanali para quiyejyectalis seyoc huan quicajcayahuas, tahuel tasosolohua.  </div>
<div class='psalmlabel' id='PR27_0'> 27</div>
<div class='p'>
<span class="verse" id="PR27_1">1&#160;</span>Amo ximohueyimati ica cati timoilhuía para tijchihuas mosta, pampa amo tijmati taya panos ipan nopa seyoc tonali. </div>
<div class='p'>
<span class="verse" id="PR27_2">2&#160;</span>Amo xicamanalti para timohueyimatis ica moselti, achi cuali xiquincahuili para sequinoc ma mitzhueyichihuaca. </div>
<div class='p'>
<span class="verse" id="PR27_3">3&#160;</span>Se tet nelía etic huan nojquiya etic xali, pero achi más etic quema se cati huihuitic tahuel mitzcualancaita. </div>
<div class='p'>
<span class="verse" id="PR27_4">4&#160;</span>Achi más mahuilili se cati quiixtoca cati sequinoc quipiyaj huan amo cati mosisinía huan tecualancaita. </div>
<div class='p'>
<span class="verse" id="PR27_5">5&#160;</span>Más cuali se cati mitztacahualtis chicahuac quema monequi, huan amo se cati mitzilhuis ixtacatzi para mitzicnelía pero amo quema mitznextilía. </div>
<div class='p'>
<span class="verse" id="PR27_6">6&#160;</span>Achi más temachti tohuampo cati techcocohua quema monequi techajhuas, huan amo se tocualancaitaca cati techtzoponía san para techcajcayahuas. </div>
<div class='p'>
<span class="verse" id="PR27_7">7&#160;</span>Se cati ixhuitoc hasta sayolnecti amo quinequi quiitas, pero se cati mayancamictinemi quicua nochi cati quiajsi masque chichic. </div>
<div class='p'>
<span class="verse" id="PR27_8">8&#160;</span>Se totot cati patantehua huejca ten itepasol, eltoc quej se masehuali cati quicajtehua campa tacatqui para huejca yas. </div>
<div class='p'>
<span class="verse" id="PR27_9">9&#160;</span>Se aceite o se taajhuiyacayot cati ticajhuiyacmatij techyolpactía. Huan se cuali consejo cati se tohuampo techilhuía techmaca paquilisti hasta campa hueli topani. </div>
<div class='p'>
<span class="verse" id="PR27_10">10&#160;</span>Amo quema xiquintahuelcahua mohuampoyohua, yon motata ihuampoyohua. Huan quema tijpiyas se cuesoli, amo xijtemoti moicni cati itztoc huejca, pampa más cuali se mohuampo cati itztoc nechca huan amo se moicni cati itztoc huejca. </div>
<div class='p'>
<span class="verse" id="PR27_11">11&#160;</span>Xieli titalnamiqui, tinotelpoca, huan techmacas miyac paquilisti. Sinta tielis se talnamijquet, huelis niquinanquilis cati nechtaijilhuíaj. </div>
<div class='p'>
<span class="verse" id="PR27_12">12&#160;</span>Se cati talnamiqui nimantzi momaca cuenta quema imelac huala cati mahuilili huan momanahuía. Pero cati huihuitique amo momacaj cuenta huan quinajsi cati quincocohua. </div>
<div class='p'>
<span class="verse" id="PR27_13">13&#160;</span>Xijcuili se tamanti cati iaxca nopa masehuali cati mocuiltía para mitztaxtahuis cati seyoc mitztahuiquilía cati yaya amo cuali quiixmati. Huan nojquiya xicajocuili miyac tamanti cati iaxca cati mocuiltía para mitztaxtahuis cati mitztahuiquilía se momecatijca sihuat. </div>
<div class='p'>
<span class="verse" id="PR27_14">14&#160;</span>Sinta nelijnaloc tijcuatzajtzilis mohuampo para tijtajpalos, yaya quiitas para tijtelchihua. </div>
<div class='p'>
<span class="verse" id="PR27_15">15&#160;</span>Se sihuat cati talojtzitzi mosisinía huan sencualantoc, eli san se ica nopa at cati talojtzitzi chichipica huan mitzcuatotonía miyac quema tami huetzi at. 
<span class="verse" id="PR27_16">16&#160;</span>Cati mochihua quej quitilquetza icualancayo, eltoc quej quichihua campeca para quitzacuilis nopa ajacat o quicuis aceite ipan imax para quihuicas. </div>
<div class='p'>
<span class="verse" id="PR27_17">17&#160;</span>Monequi se tamanti teposti para quitentis seyoc teposti. Huan se masehuali cati talnamiqui quipalehuía ihuampo más motalnamictis. </div>
<div class='p'>
<span class="verse" id="PR27_18">18&#160;</span>Cati quimocuitahuía itatochua, quicuas itajca. Nojquiya se tequipanojquet cati quimocuitahuía cati iaxca iteco quiselis tatepanitacayot. </div>
<div class='p'>
<span class="verse" id="PR27_19">19&#160;</span>Se masehuali hueli moita ipan at huan quiita quenicatza nesi ixayac. Nojquiya cati se masehuali quichihua ica nochi iyolo quinextilía sequinoc sinta yaya itztoc cuali o amo cuali. </div>
<div class='p'>
<span class="verse" id="PR27_20">20&#160;</span>Nochipa miquilisti quinequi quinpantis más masehualme para quincuilis ininemilis, huan micta amo quema temi ica mijcatzitzi. Huan se masehuali cati quiita tamanti cati yancuic amo quema yolpaqui ica cati ya quipixtoc, noja quinequi más. </div>
<div class='p'>
<span class="verse" id="PR27_21">21&#160;</span>Monequi tit para quiyejyecose oro huan plata para quiitase sinta nelía cuali. Pero quiyejyecohuaj se masehuali quema sequinoc quihueyimatij. Quej yaya quiselía inincamanal cati quiijtojtoque quinextía sinta cuali iyolo o amo. </div>
<div class='p'>
<span class="verse" id="PR27_22">22&#160;</span>Se cati huihuitic amo quicahuas ihuihuiyo, masque tijtalisquía ipan se hueyi chilcaxit huan tahuel tijtejtzonas para tiquiniyocacahuas. </div>
<div class='p'>
<span class="verse" id="PR27_23">23&#160;</span>Mojmosta cuali xiquintachili quenicatza itztoque moborregojhua huan mohuacaxhua cati ica timoaxilijtoc. 
<span class="verse" id="PR27_24">24&#160;</span>Pampa masque tahuel titapijpiya, cati tijpiya amo huejcahuas para nochipa sinta amo tijmocuitahuis. Masque se mochijtoc tanahuatijquet amo mocahuas nopa tequiticayot para iconehua huan iixhuihua sinta amo quimocuitahuía cati pano ipan nopa caltanahuatili ica miyac cuidado. 
<span class="verse" id="PR27_25">25&#160;</span>Quema tijtzontequis nopa sacat cati chicajtoc, huan chamanis nopa xihuit cati xoxohuic. huan teipa huelis tijpixcas nopa sequinoc xihuime ipan cuatita. 
<span class="verse" id="PR27_26">26&#160;</span>Moborregojhua mitzmacase iniijhuiyo para tijtequihuis para timochijchihuilis moyoyo para quema taseseya. Huelis tiquinnamacas mochivojhua huan ica timocohuis se mili. 
<span class="verse" id="PR27_27">27&#160;</span>Ica inilechi mosihua chivojhua huelis timopanoltis inihuaya moteixmatcahua huan motequipanojcahua.  </div>
<div class='psalmlabel' id='PR28_0'> 28</div>
<div class='p'>
<span class="verse" id="PR28_1">1&#160;</span>Se masehuali cati amo quitepanita TOTECO cholohua masque amo aqui quiquixtía, pero se cati monejnemiltía xitahuac mosemaca quej se león. </div>
<div class='p'>
<span class="verse" id="PR28_2">2&#160;</span>Quema tahuel tajtacolchihuaj imasehualhua se tali, momiyaquilíaj inintanahuatijcahua huan inintal huelis huetzis tatzinta. Pero quema tanahuatía se masehuali cati itztoc xitahuac huan talnamiqui, onca temachili ipan se tali. </div>
<div class='p'>
<span class="verse" id="PR28_3">3&#160;</span>Quema se tacat cati teicneltzi quintachtequilía cati más teicneltzitzi que ya, eltoc quej pano chicahuac huetzi at huan quitaminenpolohua nochi mili huan amo quicahua sinti para oncas taxcali. </div>
<div class='p'>
<span class="verse" id="PR28_4">4&#160;</span>Masehualme cati amo quitepanitaj tanahuatili quinyolchicahuaj cati amo cuajcualme, pero cati quichihuaj cati quiijtohua tanahuatili quincualancaitaj nopa amo cuajcualme. </div>
<div class='p'>
<span class="verse" id="PR28_5">5&#160;</span>Amo cuajcualme amo quimachilíaj quenicatza huelis mochihuas cati xitahuac ipan se tali, pero cati quitemohuaj TOTECO huan quichihuaj cati ipaquilis quimachilíaj nochi tamanti. </div>
<div class='p'>
<span class="verse" id="PR28_6">6&#160;</span>Más cuali tielis se teicneltzi cati monejnemiltía xitahuac, huan amo se tominpixquet cati fiero iojhui. </div>
<div class='p'>
<span class="verse" id="PR28_7">7&#160;</span>Se talnamijca telpocat quintepanita itanahuatilhua TOTECO, pero se telpocat cati nemi inihuaya cati amo tequitij huan nochi se tonal san tacua quipinahualtía itata. </div>
<div class='p'>
<span class="verse" id="PR28_8">8&#160;</span>Se cati quintanejtía itomi pilteicneltzitzi huan quininama itanca para más huelis moricojchihuas, quipolos iricojyo. Itomi ajsis imaco seyoc cati hueyi iyolo ica cati teicneltzitzi. </div>
<div class='p'>
<span class="verse" id="PR28_9">9&#160;</span>Sinta se masehuali amo quitepanita itanahuatilhua TOTECO, TOTECO amo quitacaquilis quema motatajtía. </div>
<div class='p'>
<span class="verse" id="PR28_10">10&#160;</span>Se masehuali cati quihuica seyoc cati itztoc xitahuac ipan se ojti cati amo cuali, huetzis ipan nopa ostot cati quisencahuayaya para seyoc. Pero cati quinyolchicahua cuajcualme para más ma quichihuaca cati xitahuac, quiselis itaxtahuil. </div>
<div class='p'>
<span class="verse" id="PR28_11">11&#160;</span>Se tominpixquet motepanita huan moilhuía para talnamiqui, pero se teicneltzi cati talnamiqui nimantzi quimati para amo cana. </div>
<div class='p'>
<span class="verse" id="PR28_12">12&#160;</span>Quema cuajcualme tatanij, nochi masehualme yolpaquij. Pero quema tatanij masehualme cati fiero inintalnamiquilis, nochi momajmatíaj huan motatíaj. </div>
<div class='p'>
<span class="verse" id="PR28_13">13&#160;</span>Cati quitatía itajtacolhua amo quisas cuali, pero cati quipohuilía TOTECO nochi itajtacolhua huan quicahua, TOTECO quitapojpolhuis. </div>
<div class='p'>
<span class="verse" id="PR28_14">14&#160;</span>TOTECO quitiochihuas nopa masehuali cati yamanic iyolo huan quitepanita TOTECO, pero se masehuali cati yoltetic huan amo quichihuilía cuenta TOTECO huetzis ipan cati amo cuali. </div>
<div class='p'>
<span class="verse" id="PR28_15">15&#160;</span>Sinta se tanahuatijquet cati amo quitepanita TOTECO quipiya tequiticayot ica masehualme cati teicneltzitzi, nelía mahuilili. Yaya quintzajtziltis quej se león cati mayana o se oso cati mosisinía huan nanalca pampa ayemo tacuajtoc. </div>
<div class='p'>
<span class="verse" id="PR28_16">16&#160;</span>Se tanahuatijquet cati huihuitic quintaijyohuiltía imasehualhua, pero se cati quintepanita imasehualhua huan amo quiixtoca quitanis tomi cati amo quinamiqui, huejcahuas inemilis para tanahuatis. </div>
<div class='p'>
<span class="verse" id="PR28_17">17&#160;</span>Se temictijquet cati quimachilía para amo cuali ten quichijqui quema temicti nochipa cholojtinemis ten nopa tajtacoli cati quihuica hasta nopa tonali quema miquis. Ma amo aqui quichihua campeca para quitzacuilis itacuajcualol. </div>
<div class='p'>
<span class="verse" id="PR28_18">18&#160;</span>Cati monejnemiltía xitahuac amo teno ipantis, pero cati quichihua cati amo xitahuac nimantzi huetzis. </div>
<div class='p'>
<span class="verse" id="PR28_19">19&#160;</span>Cati tequiti chicahuac ipan imila quipiyas itacualis hasta mocahuas, pero cati san motonalpolohuaj ica tamanti cati amo teno ipati, elise teicneltzitzi. </div>
<div class='p'>
<span class="verse" id="PR28_20">20&#160;</span>Se masehuali cati itztoc temachti quiselis miyac tatiochihualisti, pero cati quinequi moricojchihuas ica se talojtzi mohualiquilis taohuijcayot. </div>
<div class='p'>
<span class="verse" id="PR28_21">21&#160;</span>Amo cuali para se acajya quichicoicnelis se masehuali huan seyoc, amo. Monequi ma quinchihuili nochi masehualme quej quiijtohua tanahuatili. Pero sequij tajtacolchihuaj huan techicoicnelíaj por se taxtahuili cati san ipati quej se pantzi. </div>
<div class='p'>
<span class="verse" id="PR28_22">22&#160;</span>Se masehuali cati nochi tamanti quiixtoca quinequisquía moricojchihuas san ica se talojtzi. Pero amo quimati quej nopa más mochihuas teicneltzi. </div>
<div class='p'>
<span class="verse" id="PR28_23">23&#160;</span>Se cati quitacahualtía ihuampo quema monequi elis más inelhuampo teipa, que seyoc cati san quiyejyectalía ica icamanal pampa amo quinequi quiilhuis cati xitahuac. </div>
<div class='p'>
<span class="verse" id="PR28_24">24&#160;</span>Cati quitachtequilía itata o inana huan quiijtohua para ya nopa amo tajtacoli, eli san se ica se temictijquet. </div>
<div class='p'>
<span class="verse" id="PR28_25">25&#160;</span>Cati quiixtoca moaxcatis cati seyoc iaxca nimantzi quiyoliltía cualanti, pero cati motemachía ipan TOTECO quipiyas nochi cati cuali. </div>
<div class='p'>
<span class="verse" id="PR28_26">26&#160;</span>Cati motemachía ipan yaya iselti nelía huihuitic, pero cati motemachía ipan nopa talnamiquilisti cati TOTECO temaca, momanahuis ten taohuijcayot. </div>
<div class='p'>
<span class="verse" id="PR28_27">27&#160;</span>Cati quinpalehuía cati teicneltzitzi amo quema quipolos cati ica panos, pero cati moixtzacua huan moyoltetilía para amo quinpalehuis cati teicneltzi quipantis miyac tatelchihualisti. </div>
<div class='p'>
<span class="verse" id="PR28_28">28&#160;</span>Quema amo cuajcualme quiitzquíaj tequiticayot para tanahuatise, masehualme motatíaj ica majmajti. Pero quema nopa amo cuali tequichihuani mopantíaj ica miquilisti, momiyaquilíaj masehualme cati itztoque xitahuaque.  </div>
<div class='psalmlabel' id='PR29_0'> 29</div>
<div class='p'>
<span class="verse" id="PR29_1">1&#160;</span>Cati moyoltetilía huan amo quichihuilía cuenta quema sequinoc quitacahualtíaj, talochmiquis huan ayecmo oncas pajti para momanahuis. </div>
<div class='p'>
<span class="verse" id="PR29_2">2&#160;</span>Quema tanahuatíaj nopa masehualme cati xitahuaque, nochi masehualme yolpaquij, pero quema tanahuatíaj nopa masehualme cati fiero inintalnamiquilis, nopa altepet ehuani taijyohuíaj. </div>
<div class='p'>
<span class="verse" id="PR29_3">3&#160;</span>Se telpocat cati mojmosta quinequi elis más talnamiqui quipaquilismacas itata, pero cati nemi campa momecatijca sihuame quipinahualtía itata huan quipolos nochi cati quiselijtoc. </div>
<div class='p'>
<span class="verse" id="PR29_4">4&#160;</span>Se tanahuatijquet cati tetajtolsencahua xitahuac quichihua para nochi ipan ital ma eli temachti. Pero se tequitiquet cati quiselis tomi ixtacatzi para quichihuas cati amo xitahuac quitatzintahuetziltía ital. </div>
<div class='p'>
<span class="verse" id="PR29_5">5&#160;</span>Se cati quihueyimati seyoc ica miyac camanali cati yejyectzi para quicajcayahuas, eltoc quej quitalilía se taquetzti iojtipa para ma ipan huetzi. </div>
<div class='p'>
<span class="verse" id="PR29_6">6&#160;</span>Se tacat cati amo cuali moijilpía ipan itajtacolhua, pero cati nemi xitahuac, amo. Yaya huicatinemi huan nelía paqui. </div>
<div class='p'>
<span class="verse" id="PR29_7">7&#160;</span>Cuajcualme tamocuitahuíaj para cati teicneltzitzi ma quipiyaca nochi caquihuili cati nopa tanahuatili quiijtohua para quipiyaj, pero se masehuali cati amo quitepanita TOTECO amo quema mocuesohua por cati teicneltzitzi. </div>
<div class='p'>
<span class="verse" id="PR29_8">8&#160;</span>Cati tehuihuiitaj hueli quichihuaj cualanti ica nochi masehualme ipan se altepet, pero masehualme cati talnamiquij quichihuaj campeca para quisehuíaj cualanti. </div>
<div class='p'>
<span class="verse" id="PR29_9">9&#160;</span>Quema se cati talnamiqui quihuica se cati huihuitic iixpa se juez, nopa huihui tacat san quihuihuiitas huan quihuetzquilis. Amo teno quisencahuas para moyoltalise. </div>
<div class='p'>
<span class="verse" id="PR29_10">10&#160;</span>Tacame cati temictíaj quincualancaitaj cati monejnemiltíaj xitahuac, pero cuajcualme quitemohuaj cati elis cuali para nochi, masque amo cuajcualme. </div>
<div class='p'>
<span class="verse" id="PR29_11">11&#160;</span>Se cati huihuitic cuatzajtzi huan quinextía nochi icualancayo, pero se cati talnamiqui moijyohuía huan moyoltalía. </div>
<div class='p'>
<span class="verse" id="PR29_12">12&#160;</span>Sinta se tanahuatijquet quinchihuilía cuenta masehualme cati istacatij, nochi itequipanojcahua mocuepase amo cuajcualme. </div>
<div class='p'>
<span class="verse" id="PR29_13">13&#160;</span>Se teicneltzi cati quitaijyohuiltíaj huan se cati tetaijyohuiltía nochi ome quipiyaj se tamanti cati san se. Itztoc yaya TOTECO cati quinmacatoc nochi ome nemilisti huan tachiyalisti. </div>
<div class='p'>
<span class="verse" id="PR29_14">14&#160;</span>Nopa tanahuatijquet cati quintajtolsencahua xitahuac cati teicneltzitzi quichihuas para itequiticayo ma huejcahuas para miyac xihuit. </div>
<div class='p'>
<span class="verse" id="PR29_15">15&#160;</span>Se conet cati quitacahualtíaj huan quihuitequij ica cuapipitzti quema quinamiqui, teipa elis talnamiqui. Pero se conet cati san quicahuilíaj ma quichihua cati quinequi, quinpinahualtis itatahua. </div>
<div class='p'>
<span class="verse" id="PR29_16">16&#160;</span>Quema quipiyaj tequiticayot miyac taixpanoca masehualme, momiyaquilía tajtacoli, pero masehualme cati monejnemiltíaj xitahuac mocahuase para quinitase quema tamis inintequiticayo. </div>
<div class='p'>
<span class="verse" id="PR29_17">17&#160;</span>Xijxitahua mocone huan huelis timosiyajquetzas huan amo timoyoltequipachos por ya. Quena, yaya quichihuas para nelía tiyolpaquis. </div>
<div class='p'>
<span class="verse" id="PR29_18">18&#160;</span>Ipan se tali campa amo aqui quiixmati TOTECO, yon amo aqui tematiltía icamanal, nopa masehualme quichihuaj miyac tamanti cati fiero. Pero ipan se tali campa masehualme quiixmatij huan quitepanitaj itanahuatilhua TOTECO, onca hueyi paquilisti. </div>
<div class='p'>
<span class="verse" id="PR29_19">19&#160;</span>Se tequipanojquet cati amo quitacaquilía san camanali, monequi tijtalnamictis huan tijtatzacuiltis se quentzi. Masque quimachilía icamanal iteco, quemantica amo quichihuilía cuenta cati quinahuatía. </div>
<div class='p'>
<span class="verse" id="PR29_20">20&#160;</span>¿Tiquitztoc se masehuali cati camanalti miyac huan amo quichihuilía cuenta cati quiijtohua? Más cuali quisas se tacat cati huihuitic huan amo ya. </div>
<div class='p'>
<span class="verse" id="PR29_21">21&#160;</span>Sinta tahuel tiquicnelis se motequipanojca hasta quema noja se conetzi, teipa elis quej motelpoca cati quiselis cati tijcajtehuas. </div>
<div class='p'>
<span class="verse" id="PR29_22">22&#160;</span>Se cati yolquentzi quipehualtía cualanti huan quichihua miyac tamanti tajtacoli. </div>
<div class='p'>
<span class="verse" id="PR29_23">23&#160;</span>Se masehuali cati mohueyimati quipantis se acajya cati quiechcapantalis, pero cati moechcapanohuaj quipantise tatepanitacayot. </div>
<div class='p'>
<span class="verse" id="PR29_24">24&#160;</span>Se masehuali cati quipalehuía se tachtejquet para tachtequis amo quipatiita inemilis. Quicaqui quema nopa juez quiilhuía para ma tatestigojquetza para quiijtos cati xitahuac huan amo quimati sinta quisas más cuali para quiijtos cati xitahuac o noja quitatis cati quichijqui. </div>
<div class='p'>
<span class="verse" id="PR29_25">25&#160;</span>Cati más quinimacasij masehualme huan amo TOTECO mocalaquíaj ipan se taquetzti, pero cati motemachíaj ipan TOTECO itztose ica temachili. </div>
<div class='p'>
<span class="verse" id="PR29_26">26&#160;</span>Miyac masehualme quitajtaníaj nopa tanahuatijquet ma quinchihuili se favor para ma quinpalehui quema monequi quintajtolsencahuas, pero más cuali quitemose TOTECO pampa yaya nochipa tetajtolsencahua xitahuac. </div>
<div class='p'>
<span class="verse" id="PR29_27">27&#160;</span>Masehualme cati monejnemiltíaj xitahuac amo quinequij quinitase amo cuajcualme. Huan amo cuajcualme nojquiya quincualancaitaj masehualme cati nemij ipan se ojti cati xitahuac.  </div>
<div class='psalmlabel' id='PR30_0'> 30</div>
<div class='s'>Ya ni nopa talnamijca camanali ten Agur Pr. 30:1-33 </div>
<div class='p'>
<span class="verse" id="PR30_1">1&#160;</span>Ya ni nopa talnamijca camanali cati quiijto Agur icone Jaqué cati ejqui Masá. Agur quiijcuilo ya ni para Itiel huan Ucal: 
<span class="verse" id="PR30_2">2&#160;</span>Tahuel más nihuihuitic que sequinoc masehualme. Amo nijmachilía tamanti cati onca quej sequinoc tamachilíaj. 
<span class="verse" id="PR30_3">3&#160;</span>Na amo nijpantijtoc talnamiquilisti cati eltoc ipan ni taltipacti, ¿quenicatza huelis niquixmatis TOTECO cati tatzejtzeloltic? </div>
<div class='p'>
<span class="verse" id="PR30_4">4&#160;</span>San yaya TOTECO tejcotoc hasta ilhuicac huan sempa hualtemoc. San ya quitzacuilía ajacat ica imax huan quiilpía hueyi at ipan ipayo. San yaya quichijchijqui taltipacti huan nochi cati onca. ¿Tijmati taya itoca huan taya itoca icone? </div>
<div class='p'>
<span class="verse" id="PR30_5">5&#160;</span>Nochi cati TOTECO quiijtojtoc para quichihuas, mochihuas pampa temachti nochi icamanal. Yaya quinmanahuía nochi cati motemachíaj ipan ya. 
<span class="verse" id="PR30_6">6&#160;</span>Amo xijpihuili cati yaya quiijtojtoc. Yaya huelis mitztacahualtis chicahuac huan tenextilis para tiistacatiquet. 
<span class="verse" id="PR30_7">7&#160;</span>NoTeco, nimitztajtanilía ome tamanti quema noja niitztoc. Se favor technanquili huan techchihuili cati niquijtohua. 
<span class="verse" id="PR30_8">8&#160;</span>Achtohui techpalehui para amo nimohueyimatis, yon amo niistacatis. Nojquiya amo techricojtili, yon amo techpobrejchihua. San techmaca ten ica nipanotos mojmosta. 
<span class="verse" id="PR30_9">9&#160;</span>Pampa sinta nimoricojchihuas, huelis teipa nimohueyimatis huan nimoilhuis para amo monequi nimotemachis ipan ta TOTECO. Huan sinta nimochihuas tahuel niteicneltzi, huelis nitachtequis huan nimitzixpanos. </div>
<div class='p'>
<span class="verse" id="PR30_10">10&#160;</span>Amo quema xijtaijilhui se tequipanojquet iixpa iteco, pampa huelis mitztelchihuas huan mitztaijyohuiltis. </div>
<div class='p'>
<span class="verse" id="PR30_11">11&#160;</span>Itztoque sequij masehualme cati quintelchihuaj inintatahua. Amo quema quintascamatilíaj. 
<span class="verse" id="PR30_12">12&#160;</span>Inijuanti moitaj para tahuel cuajcualme huan para quichihuaj nochi cati tapajpactic, pero nelía itztoque soquiyojque iixpa TOTECO huan miyac inintajtacolhua. 
<span class="verse" id="PR30_13">13&#160;</span>Nopa masehualme tahuel mohueyimatij huan motepanitaj hasta quinitaj sequinoc quej amo teno ininpati. 
<span class="verse" id="PR30_14">14&#160;</span>Masehualme quej nopa quihuicaj machetas quej imiyaca totancochhua para ica quintzontamiltise teicneltzitzi. Quena, nochi cati teicneltzitzi huan cati amo teno quipiyaj quinequij quinmictise. </div>
<div class='p'>
<span class="verse" id="PR30_15">15&#160;</span>Onca miyac tamanti quej nopa talcuitaxcoli cati quinequi tapijpiyas más mojmosta. Quena, nimitznextilis nahui tamanti cati amo quema tami ixhuij, huan amo quema quiijtohuaj: “Ya cuali”. 
<span class="verse" id="PR30_16">16&#160;</span>Micta nochipa quinselía más mijcatzitzi. Se sihuat cati amo hueli conepiya, nochipa quinequi se conet. Huactoc tali nochipa quinequi más at, huan tit nochipa quitemohua más tamanti para quitatis. </div>
<div class='p'>
<span class="verse" id="PR30_17">17&#160;</span>Cati quincualancaita o quinhuetzquilía itatahua, nopa tzojpilome huan cuatojme quiquixtilise iixteyolhua huan quincuase. </div>
<div class='p'>
<span class="verse" id="PR30_18">18&#160;</span>Huan onca nahui tamanti cati na amo hueli nijmachilía, huan cati san nijtachilía: </div>
<div class='q'>
<span class="verse" id="PR30_19">19&#160;</span>se cuatojti cati patani ipan ajacat, </div>
<div class='q'>se cohuat cati mohuahuatatzti ipan huejhueyi tet, </div>
<div class='q'>nopa barco cati yahui aixco ipan hueyi at cati huejcata, </div>
<div class='q'>huan quenicatza se tacat mojmosta más quiicnelía nopa ichpocat cati quiixtoca. </div>
<div class='m'>
<span class="verse" id="PR30_20">20&#160;</span>Nojquiya amo hueli nijmachilía quenicatza se sihuat hueli quinamaca itacayo, huan teipa tacua huan motenpojpohua, huan quiijtohua: “Amo teno cati amo cuali nijchijtoc.” </div>
<div class='p'>
<span class="verse" id="PR30_21">21&#160;</span>Huan itztoque nahui tamanti cati quichihuaj ma momajmatica masehualme, huan cati inijuanti quichihuaj amo hueli quiijyohuíaj: </div>
<div class='q'>
<span class="verse" id="PR30_22">22&#160;</span>se tequipanojquet cati mochihua se tanahuatijquet, </div>
<div class='q'>se masehuali huihuitic cati quipiya nochi cati quinequi hasta mocahua cati iaxca huan nelmohueyimati, </div>
<div class='q'>
<span class="verse" id="PR30_23">23&#160;</span>se sihuat cati nochi quicualancaitaj huan teipa monamictía, </div>
<div class='q'>huan se sihua tequipanojquet cati quicuilía ihuehue nopa sihuat cati quitequipanohuayaya. </div>
<div class='p'>
<span class="verse" id="PR30_24">24&#160;</span>Itztoque nahui piltapiyaltzitzi ipan taltipacti cati pisiltzitzi, pero tahuel talnamiquij hasta quinpanoj talnamiquini ica inintalnamijcayo. </div>
<div class='q'>
<span class="verse" id="PR30_25">25&#160;</span>Talnamiquij tzitzime pampa masque amo quipiyaj miyac chicahualisti, </div>
<div class='q'>quisentilíaj inintacualis quema tatotoniya. </div>
<div class='q'>
<span class="verse" id="PR30_26">26&#160;</span>Talnamiquij cuatochime cati itztoque campa tet, pampa masque amo quipiyaj tetili, quichihuaj inintepasol campa tetzala. </div>
<div class='q'>
<span class="verse" id="PR30_27">27&#160;</span>Talnamiquij pilchapoltzitzi pampa masque amo quipiyaj inintayacanca, nejnemij nochi ica se pamit campa yahuij. </div>
<div class='q'>
<span class="verse" id="PR30_28">28&#160;</span>Talnamiquij nopa tocame pampa masque amo ohui para tiquitzquis ica momax, itztoque campa hueli hasta ipan itequical se tanahuatijquet. </div>
<div class='p'>
<span class="verse" id="PR30_29">29&#160;</span>Itztoque nahui tamanti cati nelía mosemacaj huan monemiltíaj quej se hueyi tanahuatijquet: </div>
<div class='q'>
<span class="verse" id="PR30_30">30&#160;</span>se león cati más tetic que sequinoc tapiyalme, yaya amo cholohua pampa amo teno quimajmatía; </div>
<div class='q'>
<span class="verse" id="PR30_31">31&#160;</span>se cuapele cati tomahuac imetz, </div>
<div class='q'>se oquich chivo, </div>
<div class='q'>huan se hueyi tanahuatijquet quema quinyacana isoldados. </div>
<div class='p'>
<span class="verse" id="PR30_32">32&#160;</span>Sinta ica mohuihuiyo timohueyimajtoc huan timoyolilhuijtoc para tijchihuas cati amo cuali, xipinahua ica cati timoilhuijtoc huan xijtali momax ipan mocamac, amo xijchihua yon se tamanti cati amo cuali. </div>
<div class='p'>
<span class="verse" id="PR30_33">33&#160;</span>Sinta tijmanelos chicahuac nopa lechi, temachti tijchihuas mantequilla. Huan sinta tijtepachos chicahuac se masehuali iyacatzol, temachti quisas esti. Huan sinta tijcualancamacas seyoc, temachti anmotehuise.  </div>
<div class='psalmlabel' id='PR31_0'> 31</div>
<div class='s'>Talnamijca camanali para Lemuel Pr. 31:1-9 </div>
<div class='p'>
<span class="verse" id="PR31_1">1&#160;</span>Ya ni nopa talnamijca camanali cati inana Tanahuatijquet Lemuel ipan Masá quimachti huan cati yaya quiijcuilo. </div>
<div class='p'>
<span class="verse" id="PR31_2">2&#160;</span>Ta, tinotelpoca, cati tiquisqui ipan notacayo. Ta cati nijmactili TOTECO, xijtacaquili noconsejo. 
<span class="verse" id="PR31_3">3&#160;</span>Amo xiquinmaca sihuame mochicahualis. Amo xinemi ipan nopa ojti campa miyac tanahuatiani mocuapolojtoque. </div>
<div class='p'>
<span class="verse" id="PR31_4">4&#160;</span>Lemuel, amo cuali para tanahuatiani huan tayacanani quiise xocomecat iayo, o sequinoc tamanti taili cati cococ. 
<span class="verse" id="PR31_5">5&#160;</span>Pampa sinta taise, quielcahuase cati quiijtohua tanahuatili, huan quema quintajtolsencahuase cati teicneltzitzi huan cati taijyohuíaj miyac, huelis quichihuase cati amo xitahuac huan quinixpanose. 
<span class="verse" id="PR31_6">6&#160;</span>Xijcahua nopa taili para ma quiica cati taijyohuíaj huan ya miquisnequij, huan para sequinoc cati taijyohuíaj ipan iniyolo ica miyac cuesoli. 
<span class="verse" id="PR31_7">7&#160;</span>Inijuanti hueli quiise huan quielcahuase para nelía teicneltzitzi, huan ayecmo quielnamiquise inintaijyohuilis. </div>
<div class='p'>
<span class="verse" id="PR31_8">8&#160;</span>Pero ta xiquintenpalehui cati amo hueli camanaltij cuali para momanahuise. Xijmocuitahui para tequichihuani quintajtolsencahuase xitahuac nopa masehualme cati teicneltzitzi. 
<span class="verse" id="PR31_9">9&#160;</span>Quena, xiquintenpalehui cati teicneltzitzi huan cati taijyohuíaj. Xiquintajtolsencahua xitahuac quej quinamiqui. </div>
<div class='s'>Se sihuat cati nelía cuali Pr. 31:10-31 </div>
<div class='p'>
<span class="verse" id="PR31_10">10&#160;</span>Tahuel ohui para tijpantis se sihuat cati cuali iyolo huan neltalnamiqui. Se sihuat quej nopa achi más ipati huan amo quej nopa piltetzitzi cati más pajpatiyo. 
<span class="verse" id="PR31_11">11&#160;</span>Ihuehue hueli motemachía ipan ya ica nochi iyolo. Huan nopa sihuat quichihuas para ihuehue ma quipiya se nemilisti cati nelcuali. 
<span class="verse" id="PR31_12">12&#160;</span>Mojmosta quichihuilis ihuehue cati cuali huan quipalehuis. </div>
<div class='p'>
<span class="verse" id="PR31_13">13&#160;</span>Quitemos yoyomit ten lino huan ten borregojme iniijhuiyo, huan tequitis chicahuac para quiijtzomas cati moquentis ifamilia. 
<span class="verse" id="PR31_14">14&#160;</span>Yaya itztoc quej se barco ipan hueyi at. Amo majmahui para yas huejca para quitemos nopa tacualisti cati más cuali para cati itztoque ipan ichaj. 
<span class="verse" id="PR31_15">15&#160;</span>Se sihuat cati cuali, mijquehua quema ayemo tanesi para quisencahuas tacualisti para ifamilia, huan para quinilhuis itequipanojcahua taya tequit ma quichihuaca. 
<span class="verse" id="PR31_16">16&#160;</span>Nopa sihuat quitachiliti se tali huan quicohuas. Nopona quitocas se xocomeca mili ica cati quitantoc. </div>
<div class='p'>
<span class="verse" id="PR31_17">17&#160;</span>Nopa sihuat quipiya imetz huan imax cati tetic, huan quinelpactía tequitis. 
<span class="verse" id="PR31_18">18&#160;</span>Quimocuitahuía nopa tomi cati imaco eltoc para quitequihuis cuali huan ica talnamiquilisti. Yaya tequiti hasta tahuel tayohua. 
<span class="verse" id="PR31_19">19&#160;</span>Quimalina borrego ichcat huan quichihua hilera. </div>
<div class='p'>
<span class="verse" id="PR31_20">20&#160;</span>Nochipa quinpalehuía cati teicneltzitzi ica cati quichijtoc ica imax huan quintemohua cati taijyohuíaj para quinpalehuis. </div>
<div class='p'>
<span class="verse" id="PR31_21">21&#160;</span>Amo motequipachohua masque tasehuetzi pampa quinchihuilijtoc nochi ifamilia iniyoyo cati tilahuac huan totonic. 
<span class="verse" id="PR31_22">22&#160;</span>Yaya quichijchihua taquemit cati yejyectzi para itapech. Moyoyontía ica iyoyo ten moradojtic huan lino cati más patiyo cati yaya mochijchihuilijtoc. </div>
<div class='p'>
<span class="verse" id="PR31_23">23&#160;</span>Nochi masehualme quiixmatij ihuehue pampa quitalijtoque se tequitiquet ipan tequicali ica ne sequinoc tayacanani. Campa hueli nochi quitepanitaj. </div>
<div class='p'>
<span class="verse" id="PR31_24">24&#160;</span>Nopa cuali sihuat quichijchihua yoyomit huan tzinquechilpicayot cati más cuali, huan quinemaquiltía tanamacani. </div>
<div class='p'>
<span class="verse" id="PR31_25">25&#160;</span>Nochi quimatij para nopa sihuat quipiya miyac chicahualisti huan nochi quitepanitaj. Yaya amo momajmatía para elis nanatzi. 
<span class="verse" id="PR31_26">26&#160;</span>Se cuali sihuat camanalti ica miyac talnamiquilisti, huan tamachtía ica miyac taicnelijcayot. 
<span class="verse" id="PR31_27">27&#160;</span>Ica miyac cuidado quitachilía sesen piltamantzitzi cati quimonequilía ifamilia. Amo quema tatzihui. </div>
<div class='p'>
<span class="verse" id="PR31_28">28&#160;</span>Iconehua huan ihuehue quitascamatilíaj. Inijuanti camanaltij cuali ten ya huan quiilhuíaj: 
<span class="verse" id="PR31_29">29&#160;</span>“Miyac sihuame ipan ni taltipacti quichihuaj cati cuali huan quipiyaj miyac yajatili, pero ta tiquinpano nochi sequinoc.” </div>
<div class='p'>
<span class="verse" id="PR31_30">30&#160;</span>Quena, iyejyejca se sihuat amo huejcahuas huan icualnesca huelis mitzcajcayahuas, pero se sihuat cati quitepanita TOTECO, nochi masehualme quihueyichihuase ipan nochi inemilis. 
<span class="verse" id="PR31_31">31&#160;</span>Ma quiseli tatepanitacayot nopa cuali sihuat por nochi cati cuali cati quichihua. Huan ma quitascamatilica nochi cati quihuicaj tequiticayot ipan ialtepe por itequi cati nelcuali.</div><div class="footnote">
<hr />
</div>
</div></body></html>
