<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia MATEO 1</title>
</head>
<body dir='ltr'>
<ul class='tnav'>
<li><a href='index.xhtml'>MATEO</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt'>Icamanal Toteco Catli Quiijcuilo Mateo  </div>
<div class='psalmlabel' id='MT1_0'> 1</div>
<div class='s'>Ihuejcapan tatahua Jesucristo </div>
<div class='p'>

<span class="verse" id="MT1_1">1&#160;</span>Ni amatl quipiya inintoca ihuejcapan tatahua Jesucristo. Yaya se iteipa ixhui David huan se iteipa ixhui Abraham. </div>
<div class='q'>
<span class="verse" id="MT1_2">2&#160;</span>Abraham catli itztoya huejcajya quipixqui se icone catli quitocaxtlali Isaac. </div>
<div class='q2'>Huan Isaac quipixqui se icone catli quitocaxtlali Jacob. </div>
<div class='q2'>Huan Jacob quinpixqui majtlactli huan ome iconehua huan se tlen inijuanti itocax eliyaya Judá. </div>
<div class='q2'>
<span class="verse" id="MT1_3">3&#160;</span>Judá huan nopa sihuatl Tamar quinpixque ome ininconehua huan quintocaxtlalijque Fares huan Zara. </div>
<div class='q2'>Huan Fares quipixqui se icone catli quitocaxtlali Esrom. </div>
<div class='q2'>Esrom quipixqui se icone catli quitocaxtlali Aram. </div>
<div class='q2'>
<span class="verse" id="MT1_4">4&#160;</span>Aram quipixqui se icone catli quitocaxtlali Aminadab. </div>
<div class='q2'>Huan Aminadab quipixqui se icone catli quitocaxtlali Naasón. </div>
<div class='q2'>Naasón quipixqui se icone catli quitocaxtlali Salmón. </div>
<div class='q2'>
<span class="verse" id="MT1_5">5&#160;</span>Huan Salmón huan isihua Rahab quipixque se inincone catli quitocaxtlalijque Booz. </div>
<div class='q2'>Booz huan isihua Rut quipixque se inincone catli quitocaxtlalijque Obed. </div>
<div class='q2'>Obed quipixqui se icone catli quitocaxtlali Isaí. </div>
<div class='q'>
<span class="verse" id="MT1_6">6&#160;</span>Huan Isaí quipixqui se icone catli quitocaxtlali David catli moscalti huan elqui nopa hueyi tlanahuatijquetl. </div>
<div class='q2'>Huan nopa hueyi tlanahuatijquetl David quipixqui se icone catli quitocaxtlali Salomón. </div>
<div class='q2'>Huan inana Salomón eliyaya catli achtihui elqui isihua Urías. </div>
<div class='q2'>
<span class="verse" id="MT1_7">7&#160;</span>Huan Salomón quipixqui se icone catli quitocaxtlali Roboam. </div>
<div class='q2'>Roboam quipixqui se icone catli quitocaxtlali Abías. </div>
<div class='q2'>Huan Abías quipixqui se icone catli quitocaxtlali Asa. </div>
<div class='q2'>
<span class="verse" id="MT1_8">8&#160;</span>Asa quipixqui se icone catli quitocaxtlali Josafat. </div>
<div class='q2'>Huan Josafat quipixqui se icone catli quitocaxtlali Joram. </div>
<div class='q2'>Joram quipixqui se icone catli quitocaxtlali Uzías. </div>
<div class='q2'>
<span class="verse" id="MT1_9">9&#160;</span>Huan Uzías quipixqui se icone catli quitocaxtlali Jotam. </div>
<div class='q2'>Jotam quipixqui se icone catli quitocaxtlali Acaz. </div>
<div class='q2'>Acaz quipixqui se icone catli quitocaxtlali Ezequías. </div>
<div class='q2'>
<span class="verse" id="MT1_10">10&#160;</span>Huan Ezequías quipixqui se icone catli quitocaxtlali Manasés. </div>
<div class='q2'>Manasés quipixqui se icone catli quitocaxtlali Amón. </div>
<div class='q2'>Amón quipixqui se icone catli quitocaxtlali Josías. </div>
<div class='q2'>
<span class="verse" id="MT1_11">11&#160;</span>Huan Josías quipixqui se icone catli quitocaxtlali Jeconías huan nojquiya quinpixqui más iconehua. </div>
<div class='q2'>Josías huan iconehua itztoyaj ipan nopa tonali quema hualajque tlali Babilonia ehuani huan quinhuicaque nechca nochi israelitame ilpitoque para ma quintequipanotij ipan inintlal. </div>
<div class='q'>
<span class="verse" id="MT1_12">12&#160;</span>Huan teipa nepa ipan tlali Babilonia Jeconías quipixqui se icone catli quitocaxtlali Salatiel. </div>
<div class='q2'>Huan Salatiel quipixqui se icone catli quitocaxtlali Zorobabel. </div>
<div class='q2'>
<span class="verse" id="MT1_13">13&#160;</span>Huan Zorobabel quipixqui se icone catli quitocaxtlali Abiud. </div>
<div class='q2'>Abiud quipixqui se icone catli quitocaxtlali Eliaquim. </div>
<div class='q2'>Eliaquim quipixqui se icone catli quitocaxtlali Azor. </div>
<div class='q2'>
<span class="verse" id="MT1_14">14&#160;</span>Huan Azor quipixqui se icone catli quitocaxtlali Sadoc. </div>
<div class='q2'>Sadoc quipixqui se icone catli quitocaxtlali Aquim. </div>
<div class='q2'>Aquim quipixqui se icone catli quitocaxtlali Eliud. </div>
<div class='q2'>
<span class="verse" id="MT1_15">15&#160;</span>Huan Eliud quipixqui se icone catli quitocaxtlali Eleazar. </div>
<div class='q2'>Eleazar quipixqui se icone catli quitocaxtlali Matán. </div>
<div class='q2'>Matán quipixqui se icone catli quitocaxtlali Jacob. </div>
<div class='q2'>
<span class="verse" id="MT1_16">16&#160;</span>Huan Jacob quipixqui se icone catli quitocaxtlali José catli moscalti huan mosihuajti ihuaya María. </div>
<div class='q2'>Huan María elqui inana Jesús. </div>
<div class='q2'>Huan Jesús elqui nopa Cristo catli Toteco Dios quititlanqui ipan ni tlaltipactli. </div>
<div class='p'>
<span class="verse" id="MT1_17">17&#160;</span>Huajca majtlactli huan nahui huejhueyi tatame quinpixque ininconehua tlen quema Abraham itztoya ipan tlaltipactli hasta quema Tlanahuatijquetl David itztoya. Huan seyoc majtlactli huan nahui huejhueyi tatame quinpixque ininconehua tlen quema David itztoya ipan tlaltipactli hasta quinhuicaque nechca nochi israelitame ipan tlali Babilonia. Huan seyoc majtlactli huan nahui huejhueyi tatame quinpixque ininconehua tlen quema quinhuicaque israelitame ipan tlali Babilonia hasta quema tlacatqui Cristo catli Toteco Dios quititlanqui ipan tlaltipactli. </div>
<div class='s'>Quenicatza tlacatqui Jesucristo </div>
<div class='p'>
<span class="verse" id="MT1_18">18&#160;</span>Quej ni panoc quema tlacatqui Jesucristo. Inana Jesús quitocaxtiyayaj María huan ya quiijtlantoya José huan quisencajtoyaj ipan amatl para mocuilis quen momatque quichihuaj. Huan ipan nopa xihuitl quema polihuiyaya para mosansejcotilise, José quimatqui para María ya eliyaya conehue, pero elqui ichicahualis Itonal Toteco catli quichijqui ma conepiya. 
<span class="verse" id="MT1_19">19&#160;</span>Huan José, catli ya eltoya ihuehue María ipan amatl, eliyaya se tlacatl xitlahuac huan amo quinequiyaya quipinahualtis iniixpa masehualme. Huajca moilhui más cuali moamasosolos ihuaya María ichtacatzi para mocahuase. 
<span class="verse" id="MT1_20">20&#160;</span>Huan quema José moilhuiyaya catli quichihuasquía, quiitac ipan se temictli huan se itequihua Toteco quiilhui: “Xitlacaqui José, ta tiiteipa ixhui David catli huejcajya itztoya. Amo ximajmahui para timocuilis mosihua María, pampa nopa conetl catli quihuica pejqui ica ichicahualis Itonal Toteco. 
<span class="verse" id="MT1_21">21&#160;</span>Huan María quitlacatiltis se oquichpil huan tijtocaxtis: ‘Jesús’ catli quiijtosnequi: ‘Temaquixtijquetl’. Pampa quinmaquixtis imasehualhua tlen inintlajtlacolhua.” </div>
<div class='p'>
<span class="verse" id="MT1_22">22&#160;</span>Huajca nochi ya ni panoc para ma tlami catli Toteco Dios techilhui ica itlajtol pannextijca huejcajya para teipa panos. Yaya techilhui: </div>
<div class='q'>
<span class="verse" id="MT1_23">23&#160;</span>“Xiquita se cuali ichpocatl catli amo quema itztoya ihuaya se tlacatl elis conehue, </div>
<div class='q'>huan quitlacatiltis se oquichpil huan quitocaxtlalis: Emanuel. </div>
<div class='q'>Emanuel quiijtosnequi: ‘Toteco itztoc tohuaya.’ ” </div>
<div class='p'>
<span class="verse" id="MT1_24">24&#160;</span>Huajca quema José isac, quichijqui senquistoc catli itequihua Toteco quiilhuijtoya. Quicuito María quen isihua, 
<span class="verse" id="MT1_25">25&#160;</span>pero José amo quinechcahui hasta tlacatqui icone. Huan María quitlacatilti iachtihui ejca cone, se piloquichpiltzi. Huan José quitocaxtlali Jesús.  </div>
<div class='psalmlabel' id='MT2_0'> 2</div>
<div class='s'>Hualajque nopa tlacame catli momachtijque sitlalime </div>
<div class='p'>
<span class="verse" id="MT2_1">1&#160;</span>Huan Jesús tlacatqui ipan altepetl Belén ipan estado Judea ipan nopa tonali quema Tlanahuatijquetl Herodes [2:1 Herodes el Grande.] quipixqui tequiticayotl ipan nopa tlali. Huan ipan nopa tonali ajsicoj ipan altepetl Jerusalén sequin tlalnamijca tlacame catli momachtijque sitlalime huan hualajque tlen campa hualquisa tonati. 
<span class="verse" id="MT2_2">2&#160;</span>Huan quema ajsicoj, tlatzintocaque: </div>
<div class='p'>―¿Canque itztoc yaya catli tlacatqui para elis inintlanahuatijca israelitame? Hasta nepa campa hualquisa tonati, tiquitztoque isitlal catli pejqui cahuani quema tlacatqui. Huan tihualajtoque tijhueyimatise. </div>
<div class='p'>
<span class="verse" id="MT2_3">3&#160;</span>Huan quema Tlanahuatijquetl Herodes quicajqui catli nopa tlacame quiijtojque, momajmati. Huan nojquiya momajmatijque nochi masehualme tlen altepetl Jerusalén. 
<span class="verse" id="MT2_4">4&#160;</span>Huajca Herodes quinsentili nochi tlayacanca totajtzitzi, huan tlamachtiani tlen itlanahuatilhua Moisés; huan quintlatzintoquili canque tlacatisquía nopa Cristo catli ijcuilijtoc para Toteco Dios quititlanisquía ipan tlaltipactli. 
<span class="verse" id="MT2_5">5&#160;</span>Huan inijuanti quinanquilijque: </div>
<div class='p'>―Cristo tlacatis ipan altepetl Belén nica ipan estado Judea pampa quej nopa quiijcuilo itlajtol pannextijca Toteco huejcajya campa quiijtohua: </div>
<div class='q'>
<span class="verse" id="MT2_6">6&#160;</span>‘Masque nopa pilaltepetzi Belén amo hueyi quen sequinoc altepeme ipan tlali Judá, </div>
<div class='q'>nopona motlananas se hueyi tlanahuatijquetl. </div>
<div class='q'>Yaya quinyacanas noisraelita masehualhua.’ </div>
<div class='m'>Quej nopa quiijcuilo nopa tlajtol pannextijquetl. </div>
<div class='p'>
<span class="verse" id="MT2_7">7&#160;</span>Huajca Herodes ichtacatzi quinnotzqui nopa tlacame catli momachtíaj sitlalime. Huan quintlatzintoquili miyac ipan tlaque tonal pejqui nesi nopa yancuic sitlali. 
<span class="verse" id="MT2_8">8&#160;</span>Teipa Herodes quintitlanqui ma yaca ipan pilaltepetzi Belén huan quinilhui: </div>
<div class='p'>―Xiyaca Belén, xijtemotij nopa piloquichpiltzi, huan quema anquipantise, techilhuiquij canque itztoc para na nojquiya niyas nijhueyimatiti. </div>
<div class='p'>
<span class="verse" id="MT2_9">9&#160;</span>Teipa quema nopa tlacame quicactoyaj icamanal Tlanahuatijquetl Herodes, quistejque Jerusalén. Huan nimantzi sempa quiitaque nopa sitlali catli achtihui quiitztoyaj nepa campa hualquisa tonati, huan quinyacantiyajqui hasta moquetzato itzonatipa nopa cali campa itztoya nopa piloquichpiltzi. 
<span class="verse" id="MT2_10">10&#160;</span>Huan quiitaque para moquetzqui nopa sitlali huan nelía pajque. 
<span class="verse" id="MT2_11">11&#160;</span>Huajca calaquitoj ipan nopa cali huan quiitaque nopa piloquichpiltzi ihuaya inana catli itoca María. Huan motlancuaquetzque huan moixtlapachojque iixpa huan quihueyitlalijque nopa conetl. Huan quitlapojque catli nelpajpatiyo quihuiquiliyayaj. Huan quimacaque oro, cuali copali huan se tlaajhuiyacayotl catli itoca mirra catli tlahuel patiyo. 
<span class="verse" id="MT2_12">12&#160;</span>Huan Toteco Dios quinyolmelajqui nopa tlacame ipan temictli para ma amo mocuepaca para quiilhuitij Tlanahuatijquetl Herodes canque itztoya nopa piloquichpiltzi. Huajca inijuanti yajque ipan seyoc ojtli huan mocuepque inintlal. </div>
<div class='s'>Herodes quinmicti miyac coneme san tlapic </div>
<div class='p'>
<span class="verse" id="MT2_13">13&#160;</span>Quema ya quistoyaj nopa tlacame catli momachtíaj sitlalime, se itequihua Toteco monexti iixpa José huan quiilhui: “Ximehua huan xijhuica nopa piloquichpiltzi ihuaya inana huan xicholoca huejca hasta tlali Egipto. Ximocahuaca nepa hasta nimitzilhuis pampa nopa Tlanahuatijquetl Herodes quitemos nopa piloquichpiltzi para quimictis.” </div>
<div class='p'>
<span class="verse" id="MT2_14">14&#160;</span>Huajca José mejqui, huan ipan nopa tlayohua quihuicac nopa piloquichpiltzi ihuaya inana huan cholojtejque tlajco yohual para yase Egipto. 
<span class="verse" id="MT2_15">15&#160;</span>Huan inijuanti mocajque nepa hasta mijqui Tlanahuatijquetl Herodes. Toteco quinilhuijtoya ma yaca tlali Egipto para ma tlamis catli itlajtol pannextijca Toteco quiijto huejcajya campa quiijto: “Na nijnotzas Nocone ma quisas tlali Egipto.” </div>
<div class='p'>
<span class="verse" id="MT2_16">16&#160;</span>Teipa Tlanahuatijquetl Herodes momacac cuenta para nopa tlacame catli momachtíaj sitlalime san quicajcayajtoyaj pampa amo mocuepayayaj para quiyolmelahuase canque itztoya nopa conetl. Huajca nelía cualanqui. Huan quintitlanqui soldados ma yaca altepetl Belén huan pilaltepetzitzi nejnechca para ma quinmictica nochi piloquichpiltzitzi catli ayamo quipiyayayaj ome xihuitl. Ya ni quichijqui pampa quinequiyaya quimictis Jesús, pampa nopa tlacame quiilhuijtoyaj ayamo quipiyayaya ome xihuitl para nestoya nopa yancuic sitlali. 
<span class="verse" id="MT2_17">17&#160;</span>Huajca nochi ipan Belén motequipachojque. Quej nopa panoc senquistoc quen quiijcuilo nopa tlajtol pannextijquetl Jeremías huejcajya, huan quej ni quiijto: </div>
<div class='q'>
<span class="verse" id="MT2_18">18&#160;</span>“Nepa ipan altepetl Ramá o Belén nochi quicaquise catli chocase huan tlahuejchihuase. </div>
<div class='q'>Israelita tename chocase pampa quinmictilise ininconehua. </div>
<div class='q'>Huan amo aqui huelis quinyoltlalis pampa ininconehua ya mictose.” </div>
<div class='p'>
<span class="verse" id="MT2_19">19&#160;</span>Teipa quema ya mictoya Tlanahuatijquetl Herodes, nepa ipan tlali Egipto, José quiitac ipan temictli se itequihua Toteco catli quiilhui: 
<span class="verse" id="MT2_20">20&#160;</span>“Ximehua huan xijhuica nopa piloquichpiltzi ihuaya inana huan ximocuepaca tlali Israel, pampa ya mijque inijuanti catli quinequiyayaj quimictise.” </div>
<div class='p'>
<span class="verse" id="MT2_21">21&#160;</span>Huajca José mejqui huan quihuicac Jesús ihuaya inana, huan sempa mocuepque tlali Israel. 
<span class="verse" id="MT2_22">22&#160;</span>Pero José quicajqui para ipan estado Judea tlanahuatiyaya Herodes Arquelao, icone Herodes, huajca majmajqui ajsiti nepa. Huan Toteco Dios quiilhui ipan temictli para ma yaca estado Galilea, huajca yajque nepa. 
<span class="verse" id="MT2_23">23&#160;</span>Huan ajsitoj ipan se altepetl catli itoca Nazaret ipan estado Galilea, huan nepa mocajque. Quej ni tlanqui catli nopa tlajtol pannextiani huejcajya quiijtojque tlen Cristo: “Masehualme quinotzase se Nazaret ejquetl.”  </div>
<div class='psalmlabel' id='MT3_0'> 3</div>
<div class='s'>Juan catli tecuaalti tlacamanalhui ipan huactoc tlali </div>
<div class='p'>
<span class="verse" id="MT3_1">1&#160;</span>Ipan nopa tonali Juan catli tecuaaltiyaya ajsico ipan nopa huactoc tlali campa amo tleno eli nepa ipan estado Judea. Huan pejqui tlacamanalhuía, 
<span class="verse" id="MT3_2">2&#160;</span>huan quinilhuía masehualme: “Ximoyolpatlaca huan xijcahuaca catli amo cuali anquichihuaj para huelis ancalaquise campa tlanahuatía Toteco catli itztoc ilhuicac pampa anmechnechcahuía ama huan anmechnotza xicalaquica.” </div>
<div class='p'>
<span class="verse" id="MT3_3">3&#160;</span>Juan eliyaya nopa tlacatl catli tlajtol pannextijquetl Isaías huejcajya quiijcuilo hualasquía. Isaías quiijcuilo ya ni: </div>
<div class='q'>“Masehualme quicaquise se catli camanaltis chicahuac ipan nopa huactoc tlali campa amo tleno eli. </div>
<div class='q'>Huan quiijtos: ‘Xijcualtlalica amoyolo pampa hualas Tohueyiteco. </div>
<div class='q'>Xijxitlahuaca amonemilis quen anquisencahuaj ojtli para hualas se hueyi tlanahuatijquetl.’ ” </div>
<div class='p'>
<span class="verse" id="MT3_4">4&#160;</span>Juan moquentiyaya iyoyo catli tlachijchihuali ica itzoncal camello, huan quipiyayaya itzinquechilpica tlen cuetlaxtli. Huan quincuayaya pilchapoltzitzi huan nectli catli quipantiyaya campa nentinemiyaya campa amo onca calme. 
<span class="verse" id="MT3_5">5&#160;</span>Huan yohuiyayaj campa Juan miyac masehualme catli quisayayaj altepetl Jerusalén huan sequinoc altepeme ipan estado Judea huan miyac catli ehuayayaj nechcatzi hueyatl Jordán. 
<span class="verse" id="MT3_6">6&#160;</span>Huan nochi quipohuiliyayaj Toteco Dios inintlajtlacolhua, huan huajca Juan quincuaaltiyaya ipan hueyatl Jordán. </div>
<div class='p'>
<span class="verse" id="MT3_7">7&#160;</span>Huan quema Juan quinitac para nojquiya ajsiyayaj miyac fariseos huan saduceos catli quinequiyayaj mocuaaltise, quinilhui: “Anitztoque quen cohuame. ¿Ajqueya anmechilhuijtoc para Toteco Dios amo anmechtlatzacuiltis teipa sintla anmocuaaltise? Amo quej nopa. 
<span class="verse" id="MT3_8">8&#160;</span>Nimechilhuía monequi anquichihuase catli cuali para ma nesi tlanemijya para anmoyolpatlatoque huan anquicajtejtoque amoojhui catli fiero. 
<span class="verse" id="MT3_9">9&#160;</span>Amo ximoilhuica para ancuajcualme pampa anitztoque iteipa ixhuihua Abraham catli huejcajya itztoya. Nimechilhuía Toteco huelis quichihuas ni teme catli onca nica para ma mocuepaca iteipa ixhuihua Abraham sintla yaya quinequis. 
<span class="verse" id="MT3_10">10&#160;</span>Amojuanti anitztoque quen cuame catli amo tlaquij, huajca ximomocuitlahuica pampa Toteco ya quicualtlalijtoc ihacha para anmechtzontequis huan anmechtlatis quen anelisquíaj cuame. </div>
<div class='p'>
<span class="verse" id="MT3_11">11&#160;</span>“Quena, nelía niquincuaaltía ica atl nochi catli ya moyolpatlatoque huan quicajtejtoque tlajtlacoli. Pero teipa seyoc hualas catli más quipiya tequiticayotl huan amo quen na. Na amo nicaxilía para nielis itequipanojca niyon para nijquixtilis itecac. Yaya quinmacas sequin masehualme Itonal Toteco huan sequinoc quintlatzacuiltis ica tlitl. 
<span class="verse" id="MT3_12">12&#160;</span>Yaya huala mocualtlalijtoc para quiniyocatlalis masehualme quen se quichihua quema quitequihuía itlaajacapehuilol para quiyejyectis trigo. Huan catli itztoque quen nopa trigo catli cuali, quinajocuis. Huan nopa masehualme catli itztoque quen itlasolo nopa trigo, quintlatis ica se tlitl catli amo quema sehuis.” </div>
<div class='s'>Juan quicuaalti Jesús </div>
<div class='p'>
<span class="verse" id="MT3_13">13&#160;</span>Teipa Jesús quisqui ipan estado Galilea huan ajsico hueyatl Jordán campa itztoya Juan para ma quicuaalti. 
<span class="verse" id="MT3_14">14&#160;</span>Pero Juan amo quinequiyaya quicuaaltis Jesús huan quiilhui: </div>
<div class='p'>―Más quinamiqui ta techcuaaltisquía, huajca ¿quenque tijnequi ma nimitzcuaalti? </div>
<div class='p'>
<span class="verse" id="MT3_15">15&#160;</span>Pero Jesús quiilhui: </div>
<div class='p'>―Para amantzi, techcuaalti na pampa monequi tijchihuase nochi catli xitlahuac senquistoc quen Toteco Dios quinequi. </div>
<div class='p'>Huajca Juan quiseli icamanal Jesús huan quicuaalti. 
<span class="verse" id="MT3_16">16&#160;</span>Huan quema Jesús ya mocuaaltijtoya huan quisayaya tlen nopa atl, nimantzi tlapojqui ilhuicactli huan quiitac Itonal Toteco temotihualayaya quen se paloma huan ajsico ipan ya. 
<span class="verse" id="MT3_17">17&#160;</span>Huan Toteco Dios camanaltic tlen ilhuicac huan quiijto: “Ya ni Nocone catli niquicnelía. Nipaqui miyac ica catli quichihua.”  </div>
<div class='psalmlabel' id='MT4_0'> 4</div>
<div class='s'>Amocualtlacatl quinejqui quiyoltilanas Jesús </div>
<div class='p'>
<span class="verse" id="MT4_1">1&#160;</span>Teipa Itonal Toteco quihuicac Jesús campa nopa huactoc tlali campa amo tleno eli para Amocualtlacatl ma quiyoltilana Jesús ma tlajtlacolchihua. </div>
<div class='p'>
<span class="verse" id="MT4_2">2&#160;</span>Huan Jesús mosajqui cuarenta tonali, huan teipa nelía mayanayaya. 
<span class="verse" id="MT4_3">3&#160;</span>Huan ajsico Amocualtlacatl huan quiilhui Jesús: </div>
<div class='p'>―Sintla nelía tiIcone Dios, huajca xiquinnahuati ni teme ma mocuepaca pantzi. </div>
<div class='p'>
<span class="verse" id="MT4_4">4&#160;</span>Huan Jesús quinanquili: </div>
<div class='p'>―Eltoc ijcuilijtoc ipan Icamanal Toteco campa quiijtohua: ‘Amo san pantzi monequi para itztose masehualme. Nojquiya monequi tijneltoquilijtiyase nochi Icamanal Toteco.’ </div>
<div class='p'>
<span class="verse" id="MT4_5">5&#160;</span>Huajca Amocualtlacatl quihuicac Jesús hasta altepetl Jerusalén, ialtepe Toteco Dios, huan quiquetzqui itzonixco nopa hueyi tiopamitl, 
<span class="verse" id="MT4_6">6&#160;</span>huan quiilhui: </div>
<div class='p'>―Sintla nelía tiIcone Dios, huajca xihuitoni hasta tlalchi pampa ijcuilijtoc ipan Icamanal Toteco campa quiijtohua: </div>
<div class='q'>‘Toteco Dios quintitlanis itequihuajcahua para ma mitzmocuitlahuica, </div>
<div class='q'>huan inijuanti mitzmatzacuilise para amo timoicxicocos ica niyon se tetl.’ </div>
<div class='p'>
<span class="verse" id="MT4_7">7&#160;</span>Huan Jesús quiilhui: </div>
<div class='p'>―Nojquiya ijcuilijtoc ipan Icamanal Toteco campa quiijtohua: ‘Amo xijyejyeco Toteco Dios san para tiquitas tlaque quichihuas.’ </div>
<div class='p'>
<span class="verse" id="MT4_8">8&#160;</span>Teipa Amocualtlacatl quihuicac Jesús ipan se huejcapantic tepetl huan quinextili nochi masehualme catli iniaxca nochi tlanahuatiani ipan nochi tlalme ipan tlaltipactli huan nochi ininricojyo. 
<span class="verse" id="MT4_9">9&#160;</span>Huan quiilhui: </div>
<div class='p'>―Nochi ya ni nimitzmacas sintla timotlancuaquetzas huan techhueyimatis. </div>
<div class='p'>
<span class="verse" id="MT4_10">10&#160;</span>Huajca Jesús quiilhui Amocualtlacatl: </div>
<div class='p'>―Techtlalcahui Amocualtlacatl. Pampa ijcuilijtoc ipan Icamanal Toteco: ‘San Toteco Dios xijhueyimati huan san ya xijtlepanita.’ </div>
<div class='p'>
<span class="verse" id="MT4_11">11&#160;</span>Huajca quisqui Amocualtlacatl huan quicajtejqui Jesús. Huan itequihuajcahua Toteco hualajque huan quipalehuicoj. </div>
<div class='s'>Jesús pejqui itequi ipan estado Galilea </div>
<div class='p'>
<span class="verse" id="MT4_12">12&#160;</span>Teipa quema Jesús quicajqui para Juan itztoya ipan tlatzactli, quisqui tlen estado Judea, huan mocuepqui altepetl Nazaret ipan estado Galilea. 
<span class="verse" id="MT4_13">13&#160;</span>Huan teipa quisqui altepetl Nazaret huan yajqui para itztoti ipan altepetl Capernaum catli mocahua nechca nopa hueyi atl campa monamiqui estado Zabulón ihuaya estado Neftalí. 
<span class="verse" id="MT4_14">14&#160;</span>Quichijqui ya ni para ma tlami catli Toteco quiilhuijtoya itlajtol pannextijca Isaías huejcajya huan ya ni catli quiijto: </div>
<div class='q'>
<span class="verse" id="MT4_15">15&#160;</span>“Nopa tlalme Zabulón huan Neftalí mopantíaj iteno hueyi atl ipan nopa seyoc nali hueyatl Jordán ipan estado Galilea. </div>
<div class='q'>Nepa mocahuaj masehualme catli amo israelitame. </div>
<div class='q'>
<span class="verse" id="MT4_16">16&#160;</span>Pero nochi nopa masehualme catli itztoyaj ipan tzintlayohuilotl, </div>
<div class='q'>ama quiitztoque se hueyi tlahuili. </div>
<div class='q'>Itztoyaj quen miquisnequiyayaj, </div>
<div class='q'>pero ama cahuantoc se hueyi tlahuili para quitlahuilis inintlalnamiquilis.” </div>
<div class='p'>
<span class="verse" id="MT4_17">17&#160;</span>Huajca ipan nopa tonali Jesús pejqui tlacamanalhuía huan quinilhui masehualme: “Ximoyolpatlaca huan xijcahuaca catli amo cuali anquichihuaj sintla anquinequij ancalaquise campa tlanahuatía Toteco Dios catli itztoc ilhuicac, pampa yaya anmechnechcahuía ama.” </div>
<div class='s'>Jesús quinnotzqui nahui michtlajtlamani </div>
<div class='p'>
<span class="verse" id="MT4_18">18&#160;</span>Huan Jesús nejnemiyaya iteno nopa hueyi atl catli itoca Galilea huan quinitac ome icnime. Se itoca eliyaya Simón, pero nochi quinojnotzayayaj Pedro. Huan ne seyoc eliyaya iicni catli itoca eliyaya Andrés. Inijuanti quimajcahuayayaj matlatl atitla pampa eliyayaj michtlajtlamani. 
<span class="verse" id="MT4_19">19&#160;</span>Huan Jesús quinilhui: </div>
<div class='p'>―Techtoquilica. Ama anmichtlajtlamani, pero seyoc tequitl nimechmacas. Nimechnextilis quenicatza anquinnojnotzase masehualme para ma nechtoquilica. </div>
<div class='p'>
<span class="verse" id="MT4_20">20&#160;</span>Huan inijuanti nimantzi quicajtejque ininmatla huan quitoquilijque. </div>
<div class='p'>
<span class="verse" id="MT4_21">21&#160;</span>Teipa Jesús nejnenqui achi más huan quinitac seyoc ome icnime, se catli itoca Jacobo huan ne se itoca Juan. Itztoyaj ipan se cuaacali ihuaya inintata, Zebedeo, quitlatlamaniyayaj ininmatla. Huan Jesús nojquiya quinnotzqui ma yaca ihuaya. 
<span class="verse" id="MT4_22">22&#160;</span>Huan nimantzi quicajtejque nopa cuaacali huan inintata; huan quitoquilijque Jesús. </div>
<div class='s'>Jesús quinmachti miyac masehualme </div>
<div class='p'>
<span class="verse" id="MT4_23">23&#160;</span>Huan Jesús panotinemiyaya campa hueli ipan nochi estado Galilea, tlamachtijtinemiyaya. Huan ipan sesen altepetl calajqui ipan iniisraelita tiopa huan quinmachti masehualme nopa cuali tlamachtili tlen quenicatza eltos quema Toteco tlanahuatis. Huan Jesús quinchicahuayaya catli mococohuaj ica tlen hueli cocolistli. 
<span class="verse" id="MT4_24">24&#160;</span>Huajca campa hueli ipan nochi tlali Siria nochi masehualme quicajque tlen Jesús, huan quinhualicaque campa ya nochi catli quipixque tlacuajcualoli huan miyac tlamantli cocolistli. Nojquiya quinhualicaque catli tlaijiyohuiyayaj pampa quinpixque iajacahua Amocualtlacatl, huan catli huetziyayaj ica ajaca cocolistli huan catli tantantixtoyaj. Huan nochi Jesús quinchicajqui. 
<span class="verse" id="MT4_25">25&#160;</span>Huan quitoquiliyayaj tlahuel miyac masehualme catli hualajque tlen estado Galilea, huan tlen tlali Decápolis, huan tlen altepetl Jerusalén, huan tlen estado Judea huan sequin catli hualajque seyoc nali hueyatl Jordán.  </div>
<div class='psalmlabel' id='MT5_0'> 5</div>
<div class='s'>Jesús tlamachti ipan se tepetl </div>
<div class='p'>
<span class="verse" id="MT5_1">1&#160;</span>Huan Jesús quiitac ya ajsicoj miyac masehualme huan huajca tlejcoc quentzi ipan se tepetl huan mosehui. Huan tojuanti tiimomachtijcahua timonechcahuijque campa ya ininhuaya nopa masehualme. 
<span class="verse" id="MT5_2">2&#160;</span>Huan Jesús pejqui tlamachtía huan quiijto: </div>
<div class='s'>Ajqueya paqui </div>
<div class='q'>
<span class="verse" id="MT5_3">3&#160;</span>“Xipaquica amojuanti catli anmoechcapanohuaj iixpa Toteco, </div>
<div class='q'>huan anquimatij anteicneltzitzi por amotlajtlacolhua. </div>
<div class='q'>Toteco catli itztoc ipan ilhuicac anmechcahuilis xicalaquica campa yaya tlanahuatía. </div>
<div class='q'>
<span class="verse" id="MT5_4">4&#160;</span>Xipaquica amojuanti catli anmotequipachohuaj, </div>
<div class='q'>pampa Toteco anmechyoltlalis. </div>
<div class='q'>
<span class="verse" id="MT5_5">5&#160;</span>Xipaquica amojuanti catli amo anmohueyimatij iniixpa sequinoc. </div>
<div class='q'>Toteco anmechaxcatis nochi tlaltipactli. </div>
<div class='q'>
<span class="verse" id="MT5_6">6&#160;</span>Xipaquica amojuanti catli ica nochi amoyolo anquitemohuaj quenicatza anquichihuase catli xitlahuac. </div>
<div class='q'>Anitztoque quen masehualme catli mayanaj huan amiquij para anitztose cuali, </div>
<div class='q'>huan Toteco anmechixhuitis para melahuac anhuelise anquichihuase catli xitlahuac. </div>
<div class='q'>
<span class="verse" id="MT5_7">7&#160;</span>Xipaquica amojuanti catli antetlasojtlaj huan antepalehuíaj, </div>
<div class='q'>pampa Toteco nojquiya anmechtlasojtlas huan anmechpalehuis. </div>
<div class='q'>
<span class="verse" id="MT5_8">8&#160;</span>Xipaquica amojuanti catli anyoltlapajpactique, </div>
<div class='q'>pampa anquiitase Toteco. </div>
<div class='q'>
<span class="verse" id="MT5_9">9&#160;</span>Xipaquica amojuanti catli anquisejseltíaj cualantli, </div>
<div class='q'>pampa Toteco anmechtocaxtis aniconehua. </div>
<div class='q'>
<span class="verse" id="MT5_10">10&#160;</span>Xipaquica sintla sequinoc anmechtlaijiyohuiltíaj pampa anquichihuaj catli xitlahuac, </div>
<div class='q'>pampa Toteco Dios catli itztoc ilhuicac anmechcahuilis ancalaquise ipan itlanahuatilis. </div>
<div class='p'>
<span class="verse" id="MT5_11">11&#160;</span>“Xipaquica quema sequinoc anmechtelchihuaj, huan anmechtlatzacuiltíaj huan anmechistlacahuíaj pampa antechneltocaj.” </div>
<div class='p'>
<span class="verse" id="MT5_12">12&#160;</span>Quena, xipaquica huan amo ximotequipachoca pampa Toteco hueyi anmechtlaxtlahuis nepa ilhuicac. Quej nopa masehualme nojquiya quintlatzacuiltijque itlajtol pannextijcahua Toteco huejcajya. </div>
<div class='s'>Anitztoque quen istatl huan tlahuili ipan ni tlaltipactli </div>
<div class='p'>
<span class="verse" id="MT5_13">13&#160;</span>“Istatl quipalehuía nacatl para ma amo palani. Amojuanti nojquiya anhuelij anquinpalehuise masehualme para ma amo tlajtlacolchihuaca pampa anitztoque quen istatl ipan ni tlaltipactli. Pero sintla istatl ayacmo poyec, huajca amo tleno ipati. Huan amo aqui huelis quipoyeltisoc sempa. Niyon ayacmo huelis tijtequihuise. San monequi tijtepehuase, huan huajca ipan moquejquetzase masehualme. </div>
<div class='p'>
<span class="verse" id="MT5_14">14&#160;</span>“Amojuanti anitztoque itlahuil ni tlaltipactli, pampa anquintlahuilíaj masehualme. Anitztoque quen se altepetl catli mosehuía ipan se tepetl huan cahuani para nochi hueli quiitase. 
<span class="verse" id="MT5_15">15&#160;</span>Amo aqui quitlatía se tlahuili huan quitlalía cajonitla, pero quitlalía ipan se tlahuil quetzali para ma tlahuis nochi ipan calijtic. 
<span class="verse" id="MT5_16">16&#160;</span>Quej nopa xijcahuaca ma cahuani amotlahuil iniixpa masehualme huan quiitase catli cuali anquichihuaj huan quihueyichihuase amoTata catli itztoc ipan ilhuicac. </div>
<div class='s'>Jesús tlamachti tlen itlanahuatilhua Moisés </div>
<div class='p'>
<span class="verse" id="MT5_17">17&#160;</span>“Amo ximoilhuica nihualajtoc para niquiniyocacahuas itlanahuatilhua Moisés huan catli quiijcuilojtoque itlajtol pannextijcahua Toteco. ¡Amo! Nihualajtoc para nijtlamichihuas nochi catli quiijtohuaj. 
<span class="verse" id="MT5_18">18&#160;</span>Melahuac nimechilhuía hasta tlamis ilhuicactli huan tlaltipactli amo aqui quisemanas niyon se letra, niyon se punto catli ijcuilijtoc ipan nopa tlanahuatilme. Nochi panos quen quiijtohua nepa. 
<span class="verse" id="MT5_19">19&#160;</span>Sintla acajya amo quitlepanita se tlen itlanahuatilhua Moisés huan quinmachtis sequinoc ma amo quitlepanitaca, masque nopa tlanahuatili amo hueyi, nopa masehuali elis tziquitetzi quema Toteco catli itztoc ipan ilhuicac tlanahuatis. Quema tlanahuatis Toteco, elise huejhueyi nopa masehualme catli quineltoquilíaj itlanahuatilhua huan quinnextilíaj sequinoc ma nojquiya quitlepanitaca. 
<span class="verse" id="MT5_20">20&#160;</span>Pampa nimechilhuía, sintla anquinequij ancalaquise campa tlanahuatía Toteco catli itztoc ilhuicac, monequi más xijneltocaca catli Toteco quiijtohua huan amo quen quineltocaj nopa fariseos huan nopa tlamachtiani tlen itlanahuatilhua Moisés. </div>
<div class='s'>Jesús camanaltic tlen cualantli </div>
<div class='p'>
<span class="verse" id="MT5_21">21&#160;</span>“Anquicactoque para itlanahuatilhua Moisés quinmachtiyayaj masehualme huejcajya para ma amo temictica. Huan aqui quimictis se masehuali yas iniixpa tequitini para quitlajtolsencahuase huan quitlatzacuiltise. 
<span class="verse" id="MT5_22">22&#160;</span>Pero na nimechilhuía, aqui hueli catli cualanis ica iicni, tequitini quitlajtolsencahuase. Huan sintla se acajya quitelchihuas iicni, nopa tlanechicoli tlen tequitini catli más quipiyaj tequiticayotl mosentilise para quitlajtolsencahuase huan quitlatzacuiltise. Huan aqui quitocaxtis seyoc ica camanali catli fiero, quihuicas tlajtlacoli para yas ipan tlitl nepa mictla. </div>
<div class='p'>
<span class="verse" id="MT5_23">23&#160;</span>“Huajca sintla timoquetza campa itlaixpa para tijmacas Toteco se tlacajcahualistli huan ipan nopa tlatoctzi tiquelnamiquis para moicni cualani mohuaya, huajca amo xijmaca nopa tlacajcahualistli. 
<span class="verse" id="MT5_24">24&#160;</span>Xijcahua motlacajcahualis ipan tlaixpamitl huan xiya achtihui ximotlapojpolhuica ica moicni ica catli panoc. Huan huajca, quena, ximocuepa para tijmacas Toteco nopa tlacajcahualistli. </div>
<div class='p'>
<span class="verse" id="MT5_25">25&#160;</span>“Huan sintla se mocualancaitaca quinequi mitztelhuis ica catli amo cuali tijchihuilijtoc, huajca ximoyoltlali ihuaya nimantzi quema noja itztoc ipan ojtli para mitztelhuis. Ma amo mitzhuicas iixpa tequitiquetl, pampa nopa tequitiquetl mitztemactilis ica policías huan inijuanti mitztzacuase. 
<span class="verse" id="MT5_26">26&#160;</span>Melahuac nimitzilhuía, amo tiquisas ipan tlatzactli hasta titlaxtlahuas senquistoc nochi catli nopa tequitiquetl quiijtos xitlaxtlahua. </div>
<div class='s'>Jesús camanaltic tlen catli momecatíaj </div>
<div class='p'>
<span class="verse" id="MT5_27">27&#160;</span>“Anquicactoque para itlanahuatilhua Moisés quiijtojque para amo ximomecatica. 
<span class="verse" id="MT5_28">28&#160;</span>Pero na nimechilhuía, sintla se tlacatl quiita se sihuatl huan ipan itlalnamiquilis quinequi tlen hueli quichihuas ihuaya, ya momecati ihuaya ipan iyolo. </div>
<div class='p'>
<span class="verse" id="MT5_29">29&#160;</span>“Huajca sintla se moixteyol quinequi quitlachilis tlajtlacoli, xijquixti huan xijtlahuiso, masque eliyaya moixteyol catli más cuali. Pampa más cuali para tijpolos san se pilquentzi motlacayo, huan amo tiyas nepa mictla ica nochi motlacayo nejmaxtic. 
<span class="verse" id="MT5_30">30&#160;</span>Huan sintla momax catli monejmac mitzchihualtía xitlajtlacolchihuas, huajca más cuali xijtzontequi huan xijtlahuiso, pampa más cuali para tijpolos san se pilquentzi motlacayo huan amo tiyas nepa mictla ica nochi motlacayo nejmaxtic. </div>
<div class='s'>Amo cuali catli quicahuas isihua </div>
<div class='p'>
<span class="verse" id="MT5_31">31&#160;</span>“Nojquiya itlanahuatilhua Moisés quiijtojque para aqui quinequi quicahuas isihua, monequi ma quimaca se amatl catli quiijtohua para ayacmo iaxca. 
<span class="verse" id="MT5_32">32&#160;</span>Pero na nimechilhuía, sintla se tlacatl quicahuas isihua catli amo momecatijtoc ica seyoc, yaya quichihualtía nopa sihuatl ma momecatis quema monamictis. Huan nojquiya yaya catli teipa mosihuajtis ihuaya nopa sihuatl, momecatis. </div>
<div class='s'>Amo xijtestigojquetza </div>
<div class='p'>
<span class="verse" id="MT5_33">33&#160;</span>“Anquicactoque para itlanahuatilhua Moisés quiijtojque sintla se quitestigojquetzas Toteco quema quitlajtolcahua se tlamantli, huajca monequi quichihuas catli quiijtojtoc. 
<span class="verse" id="MT5_34">34&#160;</span>Pero na nimechilhuía, amo xitlatestigojquetzaca. Amo xijtestigojquetzaca ilhuicactli pampa ilhuicactli eltoc campa Toteco tlanahuatía. 
<span class="verse" id="MT5_35">35&#160;</span>Amo xijtestigojquetzaca tlaltipactli pampa iicxitla Toteco catli nojquiya yaya quinahuatía. Amo xijtestigojquetzaca altepetl Jerusalén, pampa Jerusalén ialtepe Toteco nopa Hueyi Tlanahuatijquetl. 
<span class="verse" id="MT5_36">36&#160;</span>Niyon amo xijtestigojquetzaca amotzonteco pampa amo anquinahuatíaj amotzonteco. Amo hueli anquichipahuilíaj niyon se amotzoncal, huan sintla ya chipahuac, amo hueli anquiyayahuilíaj. 
<span class="verse" id="MT5_37">37&#160;</span>Quema ancamanaltij, xiquijtoca xitlahuac sintla hueli anquichihuaj se tlamantli. Xiquijtoca xitlahuac ‘quena, nijchihuas’ o ‘amo nijchihuas’, pero sintla antlatestigojquetzaj, amo cuali anquichihuaj, huan quej ni Amocualtlacatl quinequi xijchihuaca. </div>
<div class='s'>Jesús quiijto ma amo timomacuepaca </div>
<div class='p'>
<span class="verse" id="MT5_38">38&#160;</span>“Anquicactoque para itlanahuatilhua Moisés quiijtojque sintla se acajya mitzixteyolcocos, huajca xiquixteyolcoco. Huan sintla se acajya mitztlancochtepehuas, huajca xijtlancochtepehua nojquiya. 
<span class="verse" id="MT5_39">39&#160;</span>Pero na nimechilhuía, amo ximomacuepaca ica catli anmechchihuilíaj catli amo cuali. Sintla se mitzixtlatzinis ipan mocampa catli monejmac, huajca xijnextili seyoc mocampa para nepa nojquiya ma mitzixtlatzini. 
<span class="verse" id="MT5_40">40&#160;</span>Sintla tijtlahuica tomi se acajya huan yaya mitzhuicas iixpa tequitiquetl huan monequi tijmacas mocamisa para catli tijtlahuica, xijmaca nojquiya mochamarra. 
<span class="verse" id="MT5_41">41&#160;</span>Sintla se soldado mitznahuatis xijhuica itlamamal para se kilómetro, xijhuiquili ome kilómetros ipan iojhui. 
<span class="verse" id="MT5_42">42&#160;</span>Sintla se mitztlajtlanis se tlamantli, xijmaca. Sintla se quinequi xijtlanejti se tlamantli, xijtlanejti. </div>
<div class='s'>Xiquinicnelica amocualancaitacahua </div>
<div class='p'>
<span class="verse" id="MT5_43">43&#160;</span>“Anquicactoque itlanahuatilhua Moisés huejcajya quiijtojque xiquinicnelica amohuampoyohua huan xiquincualancaitaca amocualancaitacahua. 
<span class="verse" id="MT5_44">44&#160;</span>Pero na nimechilhuía, xiquinicnelica amocualancaitacahua huan xijtlajtlanica Toteco ma quintiochihua catli anmechtlaijiyohuiltíaj. 
<span class="verse" id="MT5_45">45&#160;</span>Huan quej nopa, nochi quimatise para melahuac anitztoque iconehua Toteco amoTata catli itztoc ilhuicac. Pampa yaya quichihualtía tonati ma tlahui ipan catli amo cuajcualme huan ipan catli cuajcualme. Huan yaya quichihua ma huetzi atl ipan ininmil catli itztoque xitlahuaque iixpa huan ipan ininmil catli amo itztoque xitlahuaque iixpa. 
<span class="verse" id="MT5_46">46&#160;</span>Pampa sintla san anquinicnelíaj masehualme catli anmechicnelíaj, amo tleno catli cuali anquichijtoque para Toteco anmechtlaxtlahuis teipa. Hasta nopa tlacame catli tlainamaj impuesto huan tlahuel tlacajcayahuaj nojquiya ya nopa quichihuaj. 
<span class="verse" id="MT5_47">47&#160;</span>Huan sintla san anquintlajpalohuaj amohuampoyohua, amo tleno catli cuali anquichijtoque. Masehualme catli amo quiiximatij Toteco nojquiya ya nopa quichihuaj. 
<span class="verse" id="MT5_48">48&#160;</span>Pero monequi xiitztoca senquistoc cuali ipan nochi catli anquichihuaj quen amoTata catli itztoc ipan ilhuicac itztoc senquistoc cuali.  </div>
<div class='psalmlabel' id='MT6_0'> 6</div>
<div class='s'>Jesús tlamachti quenicatza ma tijchihuaca catli cuali </div>
<div class='p'>
<span class="verse" id="MT6_1">1&#160;</span>“Ximotlachilica para amo anquichihuase tlamantli catli cuali san para masehualme ma anmechitaca. Sintla anquichihuaj catli cuali para anmohueyimatise iniixpa sequinoc, huajca Toteco amoTata catli itztoc nepa ilhuicac amo anmechtlaxtlahuis. 
<span class="verse" id="MT6_2">2&#160;</span>Huajca quema anquinpalehuíaj catli teicneltzitzi, amo xijnequica para sequinoc ma quimatica. Amo xitlapitzaca quen masehualme catli moijixpatlani quichihuaj ipan tiopamitl huan callejtipa. Inijuanti quinequij sequinoc ma quinitaca ica catli cuali quichihuaj para ma quinhueyimatica. Sintla masehualme quinhueyimatise, san ya nopa quiselise pampa Toteco amo quintlaxtlahuis más. 
<span class="verse" id="MT6_3">3&#160;</span>Quema anquinmacaj se tlenijqui catli teicneltzitzi, ma amo quimati niyon se masehuali quesqui anquinmacaque. Niyon moopoch ma amo quimati tlaque temaca momanejmac. 
<span class="verse" id="MT6_4">4&#160;</span>Huajca quema anquimacaj se tlamantli se catli teicneltzi, xijmacaca ichtacatzi, huan Toteco amoTata catli quiita nochi catli ichtacatzi, yaya anmechtlaxtlahuis tlamiyacapa. </div>
<div class='s'>Jesús tlamachti quenicatza ma timotlatlajtica </div>
<div class='p'>
<span class="verse" id="MT6_5">5&#160;</span>“Huan quema anmotlatlajtíaj ica Toteco, amo xijchihuaca quen masehualme catli moijixpatlani quichihuaj. Inijuanti quinpactía moquetzase tiopan calijtic o callejtipa huan nepa motlatlajtíaj ica Toteco san para sequinoc ma quinitaca. Sintla masehualme quinhueyimatise, san ya nopa quiselise pampa Toteco amo quintlaxtlahuis. 
<span class="verse" id="MT6_6">6&#160;</span>Pero amojuanti quema anmotlatlajtíaj ica Toteco Dios, xiyaca campa más calijtic huan xijtzacuaca cuapuerta huan Toteco amoTata catli itztoc nepa calijtic amohuaya quiitas huan anmechtlaxtlahuis tlamiyacapa. </div>
<div class='p'>
<span class="verse" id="MT6_7">7&#160;</span>“Huan quema anmotlatlajtíaj ica Toteco Dios, amo xijchihuaca quen masehualme catli amo quiiximatij Toteco. Inijuanti san quiompahuíaj miyac huelta se camanali catli quitzontecomajtoque pampa moilhuíaj sintla huejcahuase camanaltise, Toteco quincaquis. 
<span class="verse" id="MT6_8">8&#160;</span>Huajca amo xijchihuaca quen inijuanti, pampa amoTata ya quimati tlaque anmechpolohua hasta quema ayamo anquitlajtlaníaj. 
<span class="verse" id="MT6_9">9&#160;</span>Huajca quema anmotlatlajtise ipan Toteco, xiquilhuica quej ni: </div>
<div class='q'>‘Toteco Totata catli tiitztoc nepa ilhuicac. </div>
<div class='q'>Nochi masehualme ma quihueyichihuaca motoca. [6:9 Ma mitzhueyichihuaca.] </div>
<div class='q'>
<span class="verse" id="MT6_10">10&#160;</span>Xihuala, xitlanahuatiqui nica. </div>
<div class='q'>Ma quichihuaca mopaquilis nochi ipan ni tlaltipactli quen mochijtoc nepa ilhuicac. </div>
<div class='q'>
<span class="verse" id="MT6_11">11&#160;</span>Techmaca nopa tlacualistli catli monequi mojmostla. </div>
<div class='q'>
<span class="verse" id="MT6_12">12&#160;</span>Techtlapojpolhui totlajtlacolhua, </div>
<div class='q'>quen tojuanti nojquiya tiquintlapojpolhuíaj catli techixpanoj. </div>
<div class='q'>
<span class="verse" id="MT6_13">13&#160;</span>Amo aqui xijcahua ma techyoltilana ma titlajtlacolchihuase. </div>
<div class='q'>Techmanahui tlen yaya catli amo cuali. </div>
<div class='q'>Pampa ta moseltzi tijpiya tequiticayotl para nochi tijnahuatis. </div>
<div class='q'>San ta tijpiya nopa chicahualistli catli más hueyi. </div>
<div class='q'>Huan san ta tijpiya motlatlanex huan quej nopa elis para nochipa. </div>
<div class='q'>San ya nopa.’ </div>
<div class='p'>
<span class="verse" id="MT6_14">14&#160;</span>“Pampa sintla anquintlapojpolhuise masehualme catli anmechixpanotoque, huajca amoTata catli itztoc nepa ilhuicac anmechtlapojpolhuis amotlaixpanolhua nojquiya. 
<span class="verse" id="MT6_15">15&#160;</span>Pero sintla amo anquintlapojpolhuíaj masehualme catli anmechixpanoj, huajca amoTata amo anmechtlapojpolhuis amotlaixpanolhua. </div>
<div class='s'>Jesús tlamachti quenicatza ma timosahuaca </div>
<div class='p'>
<span class="verse" id="MT6_16">16&#160;</span>“Quema anmosahuaj, amo xijcahuilica ma nesi sintla anmosahuaj quen masehualme catli moijixpatlani quichihuaj. Inijuanti quinequij ma nesi fiero iniixayac quen tlaijiyohuíaj miyac para masehualme ma momacaca cuenta para mosahuaj. Sintla masehualme quinhueyimatij, san ya nopa quiselise pampa Toteco amo quintlaxtlahuis. 
<span class="verse" id="MT6_17">17&#160;</span>Huajca amojuanti quema anmosahuase, ximoxilhuica cuali huan ximixamica. 
<span class="verse" id="MT6_18">18&#160;</span>Quej nopa masehualme amo momacase cuenta sintla anmosahuaj, pero Toteco amoTata catli quimati nochi catli eltoc ichtacatzi tlen sesen amojuanti, yaya quimatis anmosahuaj huan yaya anmechtlaxtlahuis. </div>
<div class='s'>Xijtemoca quenicatza huelis anquipiyase catli ipati nepa ilhuicac </div>
<div class='p'>
<span class="verse" id="MT6_19">19&#160;</span>“Amo xicajocuica miyac tomi o miyac tlamantli catli ipati nica ipan ni tlaltipactli pampa huelis cualos, o pojyahuis o moxixas. O huelis calaquise tlachtequini huan quiichtequise. 
<span class="verse" id="MT6_20">20&#160;</span>Más cuali xicajocuica catli nelía ipati nepa ilhuicac para anmechchiyas catli cuajcualtzi nepa. Nepa amo cualos, amo pojyahuis, amo moxixas, niyon amo aquime tlachtequini para tlachtequise. 
<span class="verse" id="MT6_21">21&#160;</span>Pampa sintla anquimatise catli nelía ipati anmechchiya nepa ilhuicac, huajca ipan amoyolo anquinequise anitztose nepa. </div>
<div class='s'>Jesús camanaltic tlen toixteyol </div>
<div class='p'>
<span class="verse" id="MT6_22">22&#160;</span>“Toixteyol eltoc quen se tlahuili ipan totlacayo huan sintla cuali toixteyol, quicahuilía tlahuili ma ajsi ipan toyolo para tijtlachilise catli cuali, huan huajca tonemilis nojquiya elis cuali. 
<span class="verse" id="MT6_23">23&#160;</span>Pero sintla amo cuali toixteyol, huajca quitzacuilis tlahuili para amo ma tijtlachilica catli cuali huan para catli cuali ma amo calaqui ipan toyolo para quej nopa ma tinemica ipan tzintlayohuilotl. Pero sintla timoilhuíaj tijpiyaj tlahuili ipan toyolo pero nelía catli tiquitaj para tlahuili, eltoc tzintlayohuilotl, nelía melahuac onpano tiitztoque ipan tzintlayohuilotl pampa niyon quentzi amo tijmatij catli cuali. </div>
<div class='s'>Toteco huan totomi </div>
<div class='p'>
<span class="verse" id="MT6_24">24&#160;</span>“Amo aqui huelis quintequipanos ome itecohua, pampa quicualancaitas se huan quiicnelis ne se. Huan ica se elis temachtli, pero ne seyoc quitlahuelcahuas. San se, amo hueli anquitequipanose Toteco sintla anquicahuilíaj ma anmechyoltilana tomi. </div>
<div class='s'>Toteco quinmocuitlahuía iconehua </div>
<div class='p'>
<span class="verse" id="MT6_25">25&#160;</span>“Yeca nimechilhuía, amo ximotequipachoca tlen amonemilis huan sintla oncas amotechmonequi huan catli anquicuase huan catli anquiijise. Amo ximoilhuica tlen amotlacayo huan sintla oncas ica catli anmoyoyontise, pampa Toteco anmechmacatoc nemilistli, huan ya nopa catli achi más ipati; huan yaya nojquiya anmechmacas tlacualistli. Yaya anmechmacatoc amotlacayo huan ya nopa catli más ipati; huan yaya nojquiya anmechmacas catli ica anmoyoyontise. 
<span class="verse" id="MT6_26">26&#160;</span>Xiquintlachilica totome catli patlantinemij. Inijuanti amo momiltíaj, huan amo pixcaj, niyon amo quiajocuij inintlacualis. Pero amoTata catli itztoc nepa ilhuicac quintlamaca. Huan Toteco nojquiya anmechtlamacas pampa más amopati iixpa que totome. 
<span class="verse" id="MT6_27">27&#160;</span>San tlapic para anmotequipachose. Sintla anmotequipachose pampa amo anhuejcapantique, ¿huelis anmoscaltise seyoc ome mistitl pampa anmotequipachojtoque? Amo anhuelij. </div>
<div class='p'>
<span class="verse" id="MT6_28">28&#160;</span>“Huan ¿quenque anmotequipachohuaj ica catli anmoyoyontise? Xijtlachilica xochime catli moscaltíaj campa hueli. Amo tequitij, niyon amo tlajtzomaj. 
<span class="verse" id="MT6_29">29&#160;</span>Pero nimechilhuía, nopa hueyi Tlanahuatijquetl Salomón ica nochi ihueyitilis amo quema quipixqui iyejyejca quen nopa xochitl. 
<span class="verse" id="MT6_30">30&#160;</span>Quena, nochi xochime Toteco quinmacatoc ininyejyejca masque cahuantoque san se tlatoctzi ama huan hualmostla pilinise. Huajca miyac más anmechyoyontis amojuanti, masque ohui anquineltocase para anmechmacas catli anmechpolohua. 
<span class="verse" id="MT6_31">31&#160;</span>Huajca amo ximotequipachoca. Amo xiquijtoca: ‘¿Tlaque tijcuase? o ¿tlaque tiquijise? o ¿ica tlaque timoyoyontise?’ 
<span class="verse" id="MT6_32">32&#160;</span>Pampa quej ni moilhuíaj nopa masehualme catli amo quiiximatij Toteco, pero amoTata catli itztoc nepa ilhuicac, ya quimati monequi nochi ni tlamantli para ica anpanose. 
<span class="verse" id="MT6_33">33&#160;</span>Achtihui xijtemoca para ancalaquise ipan itlanahuatilis Toteco huan para anquipiyase se nemilistli catli xitlahuac iixpa. Huan yaya anmechmacas nojquiya nochi ni tlamantli catli monequi. 
<span class="verse" id="MT6_34">34&#160;</span>Huajca amo ximotequipachoca catli huelis panos mostla. Pampa mojmostla tijpantijtiyohuij tequipacholi. Huan ya eltoc miyac catli pano ipan se tonal.  </div>
<div class='psalmlabel' id='MT7_0'> 7</div>
<div class='s'>Amo xiquintequitlachilica sequinoc </div>
<div class='p'>
<span class="verse" id="MT7_1">1&#160;</span>“Amo xiquintlajtolsencahuaca sequinoc, huan sequinoc amo anmechtlajtolsencahuase. 
<span class="verse" id="MT7_2">2&#160;</span>Pampa sequinoc nojquiya anmechtequitlachilise ica san se nopa tlatamachihuali quen anquitequihuíaj para anquintequitlachilise. 
<span class="verse" id="MT7_3">3&#160;</span>¿Para tlen anquiitaj nochi piltlajtlacoltzitzi catli quichihua amoicni huan amo anmomacaj cuenta para achi más miyac tlajtlacoli anquichihuaj? Eltoc quen tiquita se piltejtzi ipan iixteyol moicni, pero amo timomaca cuenta para ta tijpiya hasta se apechtli moixteyol ijtic. 
<span class="verse" id="MT7_4">4&#160;</span>¿Quenicatza huelis tiquilhuis moicni: ‘Techcahuili nimitzquixtilis nopa piltejtzi catli calactoc ipan moixteyol’, quema ta tijpiya se apechtli moixteyol ijtic? 
<span class="verse" id="MT7_5">5&#160;</span>Timoijixpatlaquetl, achtihui ximoquixtili nopa apechtli, huan quej nopa titlachiyas cuali para tijquixtilis nopa piltejtzi catli quipiya moicni iixteyol ijtic. </div>
<div class='p'>
<span class="verse" id="MT7_6">6&#160;</span>“Amo xiquinmaca amo cuajcualme catli tlatzejtzeloltic pampa quen chichime anmechtlanquechise. Niyon amo xiquinmaca catli tlahuel patiyo masehualme catli itztoque quen pitzome, pampa san ipan moquejquetzase. </div>
<div class='s'>Xijtlajtlanica Toteco catli anmechpolohua </div>
<div class='p'>
<span class="verse" id="MT7_7">7&#160;</span>“Xijtlajtlanica Toteco catli anmechpolohua huan yaya anmechmacas. Xijtemoca para anquiiximatise Toteco huan anquipantise. Xijnotzaca Toteco huan yaya anmechcaltlapos. 
<span class="verse" id="MT7_8">8&#160;</span>Pampa nochi catli tlajtlanij se tlenijqui, quiselíaj. Huan nochi catli quitemohuaj para quiiximatise Toteco, quipantíaj. Huan nochi catli quinotzase Toteco, yaya quincaltlapos huan quinchihuilis catli tlajtlanij. </div>
<div class='p'>
<span class="verse" id="MT7_9">9&#160;</span>“Ica amojuanti antetajme, sintla amocone anmechtlajtlanis se pantzi para quicuas, amo anquimacasquíaj se tetl. 
<span class="verse" id="MT7_10">10&#160;</span>Huan sintla amocone anmechtlajtlanis se michi para quicuas, amo anquimacasquíaj se cohuatl, 
<span class="verse" id="MT7_11">11&#160;</span>pampa masque antlajtlacolchihuani anquimatij anquinmacase amoconehua catli cuali. Huajca achi más Toteco amoTata catli itztoc ilhuicac quimati quinmacas catli cuali catli quitlajtlaníaj. </div>
<div class='p'>
<span class="verse" id="MT7_12">12&#160;</span>“Huajca xiquinchihuilica sequinoc, san se quen anquinequij sequinoc ma anmechchihuilica. Pampa quej ni anquichihuase nochi catli itlanahuatilhua Moisés huan itlajtol pannextijcahua Toteco technahuatijque ma tijchihuaca. </div>
<div class='s'>Nopa puerta catli pitzactzi </div>
<div class='p'>
<span class="verse" id="MT7_13">13&#160;</span>“Xicalaqui ipan nopa puerta pitzactzi huan xinejnemi ipan nopa ojtli catli xitlahuac, pampa nopa ojtli huan nopa puerta catli patlahuac yohui mictla huan miyac calaquij nepa. 
<span class="verse" id="MT7_14">14&#160;</span>Pero pitzactzi nopa puerta huan pitzactzi nopa ojtli catli yohui ilhuicac campa onca nemilistli para nochipa huan amo miyaqui quipantíaj. </div>
<div class='s'>Anquinyolmatij masehualme ica catli quichihuaj </div>
<div class='p'>
<span class="verse" id="MT7_15">15&#160;</span>“Xitlachixtoca pampa ajsise tlacajcayahuani catli quiijtose para itlajtol pannextijcahua Toteco, pero amo neli. Nesise quen cuajcualme, pero amo. Itztoque quen tepechichime catli moyoyontíaj quen borregojme. 
<span class="verse" id="MT7_16">16&#160;</span>Quen se masehuali quiiximati se cuahuitl por itlajca, anquiniximatise ajqueya inijuanti sintla anquitlachilise catli quichihuase. Anquimatij se tejtzonquilitl amo hueli temaca xocomecatl. Se sahua mecatl amo temaca se tlamantli catli cuali para tijcuase. 
<span class="verse" id="MT7_17">17&#160;</span>Quena, nochi cuali cuame quipiyaj inintlajca catli cuali. Huan se cuahuitl catli amo cuali temaca catli amo cuali, catli amo aqui huelis quitequihuis. 
<span class="verse" id="MT7_18">18&#160;</span>Se cuali cuahuitl amo hueli temaca itlajca catli amo cuali, niyon amo hueli temaca itlajca catli cuali se cuahuitl catli amo cuali. 
<span class="verse" id="MT7_19">19&#160;</span>Huan nochi cuame catli amo temacaj se itlajca catli cuali para quitequihuise, quintzontequij masehualme huan quintlatíaj. 
<span class="verse" id="MT7_20">20&#160;</span>Huajca anquiniximatise nopa tlacajcayahuani ica catli quichihuaj. </div>
<div class='s'>Monequi xijchihuaca catli Toteco quinequi </div>
<div class='p'>
<span class="verse" id="MT7_21">21&#160;</span>“Miyac masehualme nechnotzaj: ‘Tohueyiteco’, pero amo nochi inijuanti calaquise campa Toteco catli itztoc ilhuicac tlanahuatía. San yase catli nelía quichihuaj ipaquilis noTata catli itztoc ilhuicac. 
<span class="verse" id="MT7_22">22&#160;</span>Quema ajsis tonali para Toteco tetlajtolsencahuas, miyac masehualme nechilhuise: ‘Tohueyiteco, ipan motoca tiquinilhuijque masehualme mocamanal huan tlaque hualayaya teipa, huan ica motoca tiquinquixtijque iajacahua Amocualtlacatl catli calactoyaj ipan masehualme, huan ica motoca tijchijtoque miyac tiochicahual nextili.’ 
<span class="verse" id="MT7_23">23&#160;</span>Huan na niquinilhuis: ‘Xiyaca. Amo quema nimechiximatqui. San catli amo cuali anquichijque.’ </div>
<div class='s'>Ome tlacame quichijque ininchajchaj </div>
<div class='p'>
<span class="verse" id="MT7_24">24&#160;</span>“Nochi catli quicaquij nocamanal huan quichihuaj catli niquijtohua itztoque quen ni tlalnamijca tlacatl. Yaya pejqui quichihua ichaj huan quiquetzqui tepani huan quitlamilti. 
<span class="verse" id="MT7_25">25&#160;</span>Huan pejqui tlaquiyahui huan tlahueyixqui, huan se ajacatl chicahuac quiilpitztiquisaco, pero amo tleno ipantic ichaj pampa quiquetzqui ipan tetl. 
<span class="verse" id="MT7_26">26&#160;</span>Pero nochi amojuanti catli anquicaquij nocamanal huan amo anquichihuaj catli nimechilhuía, anitztoque quen ni huihui tlacatl. Yaya nojquiya quichijqui ichaj, pero quiquetzqui xalpani. 
<span class="verse" id="MT7_27">27&#160;</span>Teipa tlaquiyajqui chicahuac huan tlahueyixqui. Huan chicahuac quiilpitztiquisaco ajacatl huan huetzqui ichaj; huan nochi semanqui.” </div>
<div class='p'>
<span class="verse" id="MT7_28">28&#160;</span>Quema Jesús tlanqui quinmachtía nopa miyac masehualme, inijuanti quisentlachiliyayaj ica itlamachtil, 
<span class="verse" id="MT7_29">29&#160;</span>pampa yaya quinmachtiyaya quen se catli quipiya tequiticayotl. Amo quinmachtiyaya quen nopa tlamachtiani tlen itlanahuatilhua Moisés.  </div>
<div class='psalmlabel' id='MT8_0'> 8</div>
<div class='s'>Jesús quichicajqui se tlacatl catli tlacayo palaniyaya </div>
<div class='p'>
<span class="verse" id="MT8_1">1&#160;</span>Teipa Jesús temoc tlen nopa tepetl huan miyac masehualme quitoquilijque. 
<span class="verse" id="MT8_2">2&#160;</span>Huan hualajqui campa ya se tlacatl catli tlacayo palaniyaya ica nopa cocolistli catli itoca lepra. Yaya motlancuaquetzqui iixpa Jesús huan quiilhui: </div>
<div class='p'>―Tohueyiteco, sintla tijnequi, tihueli techchicahuas. </div>
<div class='p'>
<span class="verse" id="MT8_3">3&#160;</span>Huan Jesús quitlali imax ipani huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>Huan nimantzi mochicajqui nopa tlacatl catli tlacayo palaniyaya. 
<span class="verse" id="MT8_4">4&#160;</span>Huan Jesús quiilhui: </div>
<div class='p'>―Amo aqui xiquilhui. Pero xiya ximonextiti ica nopa totajtzi huan xijmaca Toteco nopa tlacajcahualistli catli itlanahuatilhua Moisés techilhui ma quimacaca catli ayacmo quipiyaj inintlacayo palantoc para quej ni nochi quimatise ya timochicajqui. </div>
<div class='s'>Jesús quichicajqui itequipanojca se soldado </div>
<div class='p'>
<span class="verse" id="MT8_5">5&#160;</span>Teipa Jesús ajsito altepetl Capernaum, huan hualajqui campa ya se capitán romano catli quinyacanayaya soldados. Huan quitlajtlani Jesús se favor, 
<span class="verse" id="MT8_6">6&#160;</span>quiijto: </div>
<div class='p'>―Tata, notequipanojca huetztoc huan tantantixtoc imax huan imetz huan tlahuel tlaijiyohuía. </div>
<div class='p'>
<span class="verse" id="MT8_7">7&#160;</span>Huan Jesús quiilhui: </div>
<div class='p'>―Niyas huan nijchicahuati. </div>
<div class='p'>
<span class="verse" id="MT8_8">8&#160;</span>Pero nopa capitán tlen soldados quiilhui: </div>
<div class='p'>―Tata, amo monequi tiyas pampa amo nihueyi quen ta, huan amo quinamiqui ticalaquis nochaj. San xiquijto se camanali para ma mochicahua notequipanojca huan yaya mochicahuas, pampa ta tijpiya tequiticayotl. 
<span class="verse" id="MT8_9">9&#160;</span>Nojquiya nijpiya notecohua catli quipiyaj tequiticayotl ica na huan nijchihua inincamanal. Huan na nojquiya niininteco sequinoc. Huan sintla niquilhuis se notequipanojca: ‘Xiya’, yaya yas, huan sintla niquilhuis: ‘Xihuala’, yaya hualas. Sintla niquilhuis notequipanojca: ‘Xijchihua ya ni’, yaya quichihuas. Ta nojquiya catli tiquijtohua, mochihuas. </div>
<div class='p'>
<span class="verse" id="MT8_10">10&#160;</span>Quema Jesús quicajqui tlen quiijto nopa capitán, quisentlachili, huan quinilhui nopa masehualme catli quitoquiliyayaj: </div>
<div class='p'>―Melahuac nimechilhuía, amo nijpantijtoc niyon se israelita masehuali catli nelía temachtli nechneltoca catli nihueli nijchihua quen ni seyoc tlali ejquetl. 
<span class="verse" id="MT8_11">11&#160;</span>Huan nimechilhuía miyac catli amo israelitame quen ya hualase tlalme catli mocahua campa hualquisa tonati huan campa oncalaqui tonati huan calaquise campa tlanahuatía Toteco catli itztoc ilhuicac. Nepa inijuanti tlacuase ininhuaya nopa huejhueyi israelitame: Abraham, Isaac huan Jacob. 
<span class="verse" id="MT8_12">12&#160;</span>Huan miyac israelitame catli Toteco quinequiyaya ma calaquica ipan itlanahuatilis, yase campa tzintlayohuilotl pampa amo quinejque calaquise. Quena, Toteco quinmajcahuas hasta nepa campa masehualme chocaj huan tlanhuehuechocaj pampa tlahuel tlaijiyohuíaj. </div>
<div class='p'>
<span class="verse" id="MT8_13">13&#160;</span>Huajca Jesús quiilhui nopa capitán tlen soldados: </div>
<div class='p'>―Xiya mochaj. Ya nijchijqui nopa catli tijneltocayaya nijchihuas. </div>
<div class='p'>Huan ipan nopa tlatoctzi quema Jesús quiijto ni camanali, mochicajqui itequipanojca nopa capitán. </div>
<div class='s'>Jesús quichicajqui imona Pedro </div>
<div class='p'>
<span class="verse" id="MT8_14">14&#160;</span>Teipa Jesús yajqui ichaj Pedro huan imona huetztoya ipan itlapech pampa totoniyayaya. 
<span class="verse" id="MT8_15">15&#160;</span>Huan Jesús quimaitzqui huan nimantzi caxanqui nopa tlatotonilotl. Huan yaya moquetzqui huan pejqui quintlamaca. </div>
<div class='s'>Jesús quinchicajqui miyac cocoyani </div>
<div class='p'>
<span class="verse" id="MT8_16">16&#160;</span>Huan quema tlayohuatinemiyaya, ajsicoj campa Jesús catli quinhualicayayaj miyac cocoyani ica iajacahua Amocualtlacatl. Huan Jesús san camanaltic huan quinquixtili ica icamanal. Huan yaya quinchicajqui nochi catli mococohuaj. 
<span class="verse" id="MT8_17">17&#160;</span>Quema Jesús quinchicajqui cocoyani, quitlamichihuayaya catli nopa tlajtol pannextijquetl Isaías huejcajya quiijto: “Yaya ica iseltzi quihuicac tococolis huan nochi totlacuajcualol.” </div>
<div class='s'>Ome tlacame quinequiyayaj quitoquilise Jesús </div>
<div class='p'>
<span class="verse" id="MT8_18">18&#160;</span>Teipa quema Jesús quinitac para itztoyaj miyac masehualme catli quitetzopayayaj, techilhui tiimomachtijcahua ma tijhuicaca ipan cuaacali huan tiquixcotonase nopa hueyi atl para seyoc nali. 
<span class="verse" id="MT8_19">19&#160;</span>Huan nepa ajsico campa Jesús se tlamachtijquetl tlen itlanahuatilhua Moisés huan quiilhui: </div>
<div class='p'>―Tlamachtijquetl, nijnequi niyas mohuaya campa hueli tiyas. </div>
<div class='p'>
<span class="verse" id="MT8_20">20&#160;</span>Huan Jesús quiilhui: </div>
<div class='p'>―Cayochime quipiyaj ininchaj huan totome quipiyaj inintepasol, pero na catli niMocuepqui Masehuali amo cana nijpiya campa nimotzontecas. </div>
<div class='p'>
<span class="verse" id="MT8_21">21&#160;</span>Huan seyoc itlatoquilijca quiilhui: </div>
<div class='p'>―Tata, techcahuili ma nimocahua nochaj para nijtlalpachos notata quema miquis, huan teipa nimitztoquilis. </div>
<div class='p'>
<span class="verse" id="MT8_22">22&#160;</span>Huan Jesús quiilhui: </div>
<div class='p'>―Ta techtoquili nimantzi, huan xiquincahuili masehualme catli mictoque iixpa Toteco ma quintlalpachoca ininmijcahua. </div>
<div class='s'>Jesús quinnahuati ajacatl huan hueyi atl </div>
<div class='p'>
<span class="verse" id="MT8_23">23&#160;</span>Huajca Jesús tlejcoc sempa ipan cuaacali huan tiimomachtijcahua tiyajque ihuaya. 
<span class="verse" id="MT8_24">24&#160;</span>Huan quema ya tiitztoyaj tlatlajco hueyi atl, pejqui tlaajaca chicahuac huan nopa atl tlahuel calaquiyaya ipan cuaacali, pero Jesús cochtoya. 
<span class="verse" id="MT8_25">25&#160;</span>Huajca tojuanti tiquixititoj huan tiquilhuijque: </div>
<div class='p'>―Tohueyiteco, techmanahui pampa ya timisahuijtinemij. </div>
<div class='p'>
<span class="verse" id="MT8_26">26&#160;</span>Huajca Jesús techilhui: </div>
<div class='p'>―¿Quenque anmajmahuij? Tlahuel pilquentzi antechneltocaj. </div>
<div class='p'>Huan yaya mejqui huan quintlacahualti nopa ajacatl huan nopa hueyi atl huan ayacmo mojmolinijque. 
<span class="verse" id="MT8_27">27&#160;</span>Huan tiimomachtijcahua tijtetzaitaque huan timoilhuijque se ica seyoc: </div>
<div class='p'>―Ni Jesús, ¿ajqueya nelía yaya? Yaya quipiya tequiticayotl hasta ica ajacatl huan hueyi atl. </div>
<div class='s'>Nopa tlacame ipan tlali Gadara catli quipixque iajacahua Amocualtlacatl </div>
<div class='p'>
<span class="verse" id="MT8_28">28&#160;</span>Huan teipa tiajsitoj nepa seyoc nali hueyi atl ipan se tlali catli itoca Gadara. Huan hualajque ome tlacame catli quinpixtoyaj iajacahua Amocualtlacatl huan quinamiquicoj Jesús. Quisayayaj ipan tecacahuatl campa quintlalijque mijcatzitzi ipan campo santo pampa nepa mocahuayayaj. Huan nelía mosisiniyayaj huan temajmatiyayaj tlahuel hasta amo aqui huelqui pano ipan nopa ojtli. 
<span class="verse" id="MT8_29">29&#160;</span>Huan nopa tlacame chicahuac quiilhuijque: </div>
<div class='p'>―Jesús, ta tiIcone Dios. ¿Tihualajtoc nica campa tojuanti para techtlaijiyohuiltis quema noja polihui tonali? </div>
<div class='p'>
<span class="verse" id="MT8_30">30&#160;</span>Huan ica huejca itztoyaj miyac pitzome catli tlacame quinhualicaque ma tlacuajtinemica. 
<span class="verse" id="MT8_31">31&#160;</span>Huan iajacahua Amocualtlacatl catli itztoyaj ipan nopa tlacame pejque quitlajtlaníaj Jesús: </div>
<div class='p'>―Sintla tijnequi ma tiquistehuaca ipan ni tlacame, techcahuili ma ticalaquica ipan nochi ne miyac pitzome. </div>
<div class='p'>
<span class="verse" id="MT8_32">32&#160;</span>Huan Jesús quinilhui iajacahua Amocualtlacatl: </div>
<div class='p'>―Xiyaca. </div>
<div class='p'>Huajca nopa ajacame quisque huan calajque ipan inintlacayo nopa pitzome. Huan nochi nopa pitzome motlalojtejque. Temoque ipan se tlaixtemolis, huan huetzque ipan hueyi atl huan misahuijque. </div>
<div class='p'>
<span class="verse" id="MT8_33">33&#160;</span>Huan nopa tlacame catli quinmocuitlahuiyayaj nopa pitzome motlalojtejque hasta altepetl huan teyolmelajque nochi catli panoc ica nopa tlacame catli quinpixque iajacahua Amocualtlacatl. 
<span class="verse" id="MT8_34">34&#160;</span>Huan nochi altepetl ehuani hualajque campa Jesús huan quema quiitaque, quitlajtlanijque ma quisa tlen inintlal.  </div>
<div class='psalmlabel' id='MT9_0'> 9</div>
<div class='s'>Jesús quichicajqui se tlacatl catli tantantixtoc </div>
<div class='p'>
<span class="verse" id="MT9_1">1&#160;</span>Huajca Jesús sempa tlejcoc ipan cuaacali tohuaya huan tipanoque hasta seyoc nali campa ialtepe. 
<span class="verse" id="MT9_2">2&#160;</span>Huan ajsicoj sequin tlacame catli quihualicayayaj campa Jesús se tlacatl ipan itlapech catli tantantixtoc. Huan Jesús quiitac para nopa tlacame quineltocayayaj para huelis quichicahuas, huajca quiilhui nopa cocoxquetl: </div>
<div class='p'>―Nohuampox, xipaqui. Nimitztlapojpolhuijtoc motlajtlacolhua. </div>
<div class='p'>
<span class="verse" id="MT9_3">3&#160;</span>Huajca sequin nopa tlamachtiani tlen itlanahuatilhua Moisés moilhuijque Jesús quichijqui se hueyi tlajtlacoli pampa camanalti quen yaya elisquía Toteco Dios. 
<span class="verse" id="MT9_4">4&#160;</span>Huan Jesús quimatqui tlaque moilhuiyayaj, yeca quinilhui: </div>
<div class='p'>―¿Quenque anmoyolilhuíaj nijchijtoc catli amo cuali? 
<span class="verse" id="MT9_5">5&#160;</span>San se amo ohui para na, masque niquilhuis ni cocoxquetl: ‘Nimitztlapojpolhuía motlajtlacolhua’, o niquilhuis: ‘Ximehua huan xinejnemi’, pampa nima mochihuas catli niquijtohua. 
<span class="verse" id="MT9_6">6&#160;</span>Pero pampa nijnequi xijmatica na catli niMocuepqui Masehuali nijpiya tequiticayotl ipan tlaltipactli para nitetlapojpolhuis tlajtlacoli, huajca nimechnextilis para panos catli hueli niquijtohua. </div>
<div class='p'>Huajca Jesús quiilhui nopa cocoxquetl: </div>
<div class='p'>―Ximehua, xijtlanana motlapech huan xiya mochaj. </div>
<div class='p'>
<span class="verse" id="MT9_7">7&#160;</span>Huan nopa cocoxquetl mejqui huan yajqui ichaj. 
<span class="verse" id="MT9_8">8&#160;</span>Huan nochi quisentlachilijque quema quiitaque catli panoc huan quihueyichijque Toteco Dios pampa quimacac Jesús nopa chicahualistli. </div>
<div class='s'>Jesús quinotzqui Mateo </div>
<div class='p'>
<span class="verse" id="MT9_9">9&#160;</span>Teipa Jesús quisqui nepa huan panoc tequicalco campa na, niMateo, niitztoya. Nimosehuijtoya ipan tequicali huan nitlainamayaya impuesto. Huan Jesús nechilhui: </div>
<div class='p'>―Xihuala, techtoquili. </div>
<div class='p'>Huan nimoquetzqui huan niyajqui ihuaya. </div>
<div class='s'>Jesús tlacuajqui ininhuaya tlacame catli tlajtlacolchihuaj </div>
<div class='p'>
<span class="verse" id="MT9_10">10&#160;</span>Jesús huan tojuanti tiimomachtijcahua titlacuayayaj nepa nochaj. Huan hualajque miyac tlacame catli tlainanque impuesto huan tlacame catli miyac tlajtlacoli quichijtoyaj. Huan mosehuicoj huan tlacuajque ica Jesús huan tiimomachtijcahua. 
<span class="verse" id="MT9_11">11&#160;</span>Huan nopa fariseos quiitaque huan techtlatzintoquilijque tiimomachtijcahua: </div>
<div class='p'>―¿Para tlen amotlamachtijca tlacua ininhuaya tlainamani catli mojmostla tlacajcayahuaj huan ininhuaya tlacame catli miyac tlajtlacoli quichihuaj? </div>
<div class='p'>
<span class="verse" id="MT9_12">12&#160;</span>Huan Jesús quincajqui huan quinilhui: </div>
<div class='p'>―Se tetica tlacatl amo quimonequilía se tepajtijquetl, pero se cocoxquetl, quena. 
<span class="verse" id="MT9_13">13&#160;</span>Ximomachtica tlaque quiijtosnequi ni camanali catli ijcuilijtoc ipan Icamanal Toteco: ‘Amo nijnequi techmacaca tlapiyalme para tlacajcahualistli. Nijnequi xitetlasojtlaca.’ Amo nihualajtoc para niquinnotzas masehualme catli moilhuíaj ya itztoque xitlahuaque iixpa Toteco. Nihualajtoc para niquinnotzas ma moyolpatlaca catli quimatij quipiyaj inintlajtlacolhua. </div>
<div class='s'>Jesús quinilhui para tlen amo mosahuaj imomachtijcahua </div>
<div class='p'>
<span class="verse" id="MT9_14">14&#160;</span>Huan se tonal hualajque imomachtijcahua Juan campa Jesús huan quitlatzintoquilijque: </div>
<div class='p'>―¿Quenque momomachtijcahua amo mosahuaj, pero nopa fariseos huan tojuanti catli tijtoquilíaj Juan miyac huelta timosahuaj? </div>
<div class='p'>
<span class="verse" id="MT9_15">15&#160;</span>Huan Jesús quinilhui: </div>
<div class='p'>―¿Quenicatza huelij mosahuase huan motequipachose ihuampoyohua se mosihuajtijquetl quema tlacuaj ihuaya ipan se nenamictili pampa nopa mosihuajtijquetl itztoc ininhuaya? San se amo hueli mosahuaj nomomachtijcahua quema na niitztoc ininhuaya. Pero ajsis hora quema nocualancaitacahua nechhuicase, huan huajca, quena, mosahuase nomomachtijcahua. </div>
<div class='p'>
<span class="verse" id="MT9_16">16&#160;</span>“Amo aqui quitlatlamanía se yoyomitl catli sosoltic ica se yoyomitl catli yancuic [9:16 Jesús quinilhui ni huicalotl para quinnextilis amo cuali quimanelose itlamachtil ica catli huejcajya quineltocayayaj masehualme, pampa itlamachtil eltoya se tlamantli catli yancuic.]. Pampa catli yancuic motzocoyolos huan nimantzi tzayanis ne yoyomitl catli sosoltic huan achi más fiero elis. 
<span class="verse" id="MT9_17">17&#160;</span>Nojquiya amo aqui quiteca xocomeca atl catli yancuic ipan bolsas tlen cuetlaxtli sosoltic, pampa quema nopa yancuic xocomeca atl xocoyas, mohueyilis, huan tzayanis nopa cuetlaxtli sosoltic. Huan nopa masehuali quinenpolos nopa xocomeca atl huan nopa cuetlaxtli. Yeca nopa xocomeca atl catli yancuic monequi quitecas ipan cuetlaxtli catli yancuic huan quej nopa amo quinenpolos niyon nopa xocomeca atl, niyon nopa cuetlaxtli.” </div>
<div class='s'>Jesús quichicajqui isihuapil Jairo huan nopa sihuatl catli quiajsic iyoyo </div>
<div class='p'>
<span class="verse" id="MT9_18">18&#160;</span>Quema Jesús tlanqui quinilhuía masehualme ni camanali, ajsico se tequitiquetl tlen israelita tiopamitl. Yaya motlancuaquetzqui iixpa Jesús huan quiilhui: </div>
<div class='p'>―Amantzi onmijqui nosihuapil, pero sintla tiyas tijtlaliti momax, moyolcuis. </div>
<div class='p'>
<span class="verse" id="MT9_19">19&#160;</span>Huan Jesús moquetzqui huan yajqui ihuaya nopa tlacatl. Huan tiimomachtijcahua nojquiya tiyajque ihuaya. 
<span class="verse" id="MT9_20">20&#160;</span>Huan ipan ojtli tijpantijque se sihuatl catli mojmostla esotemoyaya para majtlactli huan ome xihuitl. Huan nopa sihuatl monechcahuico iica Jesús huan quiajsic iyoyo itenhuaxo. 
<span class="verse" id="MT9_21">21&#160;</span>Pampa yaya moyolilhuiyaya sintla san huelis quiajsis iyoyo, mochicahuas. 
<span class="verse" id="MT9_22">22&#160;</span>Huajca Jesús moicanitac huan quiilhui: </div>
<div class='p'>―Nane, xipaqui. Pampa techneltoca, ya timochicajtoc. </div>
<div class='p'>Huan nopa sihuatl mochicajqui ipan nopa tlatoctzi. </div>
<div class='p'>
<span class="verse" id="MT9_23">23&#160;</span>Teipa Jesús ajsito ichaj nopa tlayacanquetl huan quinitac tlapitzani catli quichihuayayaj mijcahuicatl huan nojquiya quinitac miyac masehualme catli tlahuejchihuayayaj pampa nopa mijcatzi. 
<span class="verse" id="MT9_24">24&#160;</span>Huan Jesús quinilhui: </div>
<div class='p'>―Xiquisaca, pampa ni sihuapil amo mictoc, san cochtoc. </div>
<div class='p'>Huan inijuanti pejque quihuetzquilíaj. 
<span class="verse" id="MT9_25">25&#160;</span>Pero Jesús quinquixti huan teipa calajqui campa quitectoyaj nopa sihuapil. Huan yaya quimaitzqui huan nimantzi nopa sihuapil mejqui. 
<span class="verse" id="MT9_26">26&#160;</span>Huan campa hueli ipan nopa tlali nochi quicajque catli panoc. </div>
<div class='s'>Jesús quinchicajqui ome popoyotzitzi </div>
<div class='p'>
<span class="verse" id="MT9_27">27&#160;</span>Teipa Jesús quisqui tlen nepa huan quitoquilijque ome tlacame catli popoyotzitzi huan quitzajtzilijtiyohuiyayaj: </div>
<div class='p'>―Techtlasojtla, ta tiiteipa ixhui David tlen huejcajya. </div>
<div class='p'>
<span class="verse" id="MT9_28">28&#160;</span>Huan Jesús calajqui ipan se cali, huan nopa popoyotzitzi nojquiya calajque huan Jesús quintlatzintoquili: </div>
<div class='p'>―¿Antechneltocaj para nihueli nimechchicahuas? </div>
<div class='p'>Huan inijuanti quiilhuijque: </div>
<div class='p'>―Quena, Tohueyiteco. </div>
<div class='p'>
<span class="verse" id="MT9_29">29&#160;</span>Huajca quintlalili imax ipan iniixteyolhua huan quinilhui: </div>
<div class='p'>―Pampa antechneltocatoque para nihueli nimechchicahuas, huajca ya anmochicajtoque. </div>
<div class='p'>
<span class="verse" id="MT9_30">30&#160;</span>Huan elqui quen tlapojque iniixteyolhua huan nimantzi huelque tlachiyaj. Huan Jesús quinnahuati chicahuac, quinilhui: </div>
<div class='p'>―Amo aqui xiquilhuica catli nimechchihuilijtoc. </div>
<div class='p'>
<span class="verse" id="MT9_31">31&#160;</span>Pero nopa tlacame quisque huan pejque quinilhuijtinemij nochi masehualme catli Jesús quinchihuili. </div>
<div class='s'>Jesús quichicajqui se nonotzi </div>
<div class='p'>
<span class="verse" id="MT9_32">32&#160;</span>Quema ya quistoyaj nopa tlacame catli achtihui eliyayaj popoyotzitzi, ajsicoj masehualme catli quihualicayayaj campa Jesús se nonotzi catli quipixtoya se iajacayo Amocualtlacatl. 
<span class="verse" id="MT9_33">33&#160;</span>Huan Jesús quiquixtili iajacayo Amocualtlacatl, huan nopa tlacatl pejqui camanalti. Huajca nopa miyac masehualme quisentlachilijque huan quiijtojque: </div>
<div class='p'>―Amo quema tiquitztoque se tlacatl catli hueli quichihua tlamantli quej ni ipan nochi totlal Israel. </div>
<div class='p'>
<span class="verse" id="MT9_34">34&#160;</span>Pero nopa fariseos quiijtojque: </div>
<div class='p'>―Yaya quinquixtilía ajacame ica itlapalehuil Amocualtlacatl catli quinyacana nochi ajacame. </div>
<div class='s'>Onca se hueyi pixquistli </div>
<div class='p'>
<span class="verse" id="MT9_35">35&#160;</span>Huan Jesús tlacamanalhuijtinenqui ipan nochi altepeme huan pilaltepetzitzi, huan tlamachtiyaya ipan sesen israelita tiopamitl. Quinilhuiyaya masehualme nopa cuali camanali tlen quenicatza huelis calaquise campa tlanahuatía Toteco. Huan quinchicahuayaya masehualme catli quipixtoyaj nochi tlamantli cocolistli huan tlacuajcualoli. 
<span class="verse" id="MT9_36">36&#160;</span>Huan quema quinitac nochi nopa miyac masehualme catli hualajtoyaj campa ya para ma quinpalehui, quintlasojtlac pampa nelía miyac tequipacholi quipixtoyaj hasta moilhuijque ayacmo tleno ininpati. Itztoyaj quen borregojme catli amo quipixque inintlamocuitlahuijca. </div>
<div class='p'>
<span class="verse" id="MT9_37">37&#160;</span>Huajca Jesús techilhui tiimomachtijcahua: </div>
<div class='p'>―Itztoque miyac masehualme catli quichiyaj para quicaquise nocamanal, pero san itztoque quentzi masehualme para yase quinilhuitij. Eltoc quen se hueyi pixquistli pero san itztoque se ome tequipanohuani para quisentilise. 
<span class="verse" id="MT9_38">38&#160;</span>Huajca xijtlajtlanica Toteco ma quintitlani más tequipanohuani ma teilhuica icamanal pampa nopa pixquistli iaxca.  </div>
<div class='psalmlabel' id='MT10_0'> 10</div>
<div class='s'>Jesús quinnotzqui imomachtijcahua </div>
<div class='p'>
<span class="verse" id="MT10_1">1&#160;</span>Jesús technotzqui ma timosentilica timajtlacme huan ome tiimomachtijcahua catli techtlapejpenijtoya. Huan techmacac tequiticayotl tiquinquixtilise iajacahua Amocualtlacatl huan tiquinchicahuase masehualme catli mococohuaj huan catli quinajsiyayaj nochi tlamantli cocolistli huan tlacuajcualoli. </div>
<div class='p'>
<span class="verse" id="MT10_2">2&#160;</span>Nica eltoc totoca timajtlactli huan ome tiimomachtijcahua. Yaya catli achtihui: Simón catli nojquiya quitocaxtíaj Pedro, huan iicni catli itoca Andrés, teipa Jacobo huan iicni, Juan, catli itztoyaj itelpocahua Zebedeo. 
<span class="verse" id="MT10_3">3&#160;</span>Teipa Felipe, Bartolomé, Tomás huan na niMateo catli achtihui nitlainanqui impuesto. Teipa Jacobo, itelpoca Alfeo. Teipa Judas [10:3 Nojquiya itoca Tadeo huan Lebeo.], iicni Jacobo, 
<span class="verse" id="MT10_4">4&#160;</span>teipa Simón catli moiyocanequiyaya ica partido cananista, huan teipa Judas Iscariote catli teipa quitemactili Jesús. </div>
<div class='s'>Jesús quintitlanqui imomachtijcahua campa itztoyaj israelitame </div>
<div class='p'>
<span class="verse" id="MT10_5">5&#160;</span>Huan quema Jesús itztoya para techtitlanis timajtlacme huan ome tiimomachtijcahua, techilhui: “Amo xiyaca campa itztoque masehualme catli amo israelitame huan amo xicalaquica ipan niyon se altepetl ipan estado Samaria. 
<span class="verse" id="MT10_6">6&#160;</span>San xiyaca campa israelitame, pampa inijuanti itztoque quen borregojme catli mocuapolojtoque. 
<span class="verse" id="MT10_7">7&#160;</span>Xiquinyolmelahuatij para quinnechcahuía Toteco catli itztoc ilhuicac huan tlanahuatía. 
<span class="verse" id="MT10_8">8&#160;</span>Nojquiya xiquinchicahuaca cocoyani huan masehualme catli tlacayo palanij ica nopa cocolistli catli itoca lepra. Huan xiquinyolcuica catli mictoque. Xiquinquixtica iajacahua Amocualtlacatl catli calactoque ipan masehualme. San tlapic nimechmaca ni chicahualistli, huajca amo quema xitlainamaca quema antepalehuise. </div>
<div class='p'>
<span class="verse" id="MT10_9">9&#160;</span>“Amo xijhuicaca tomi campa anyase, niyon tlen oro, niyon tlen plata, niyon tlen cobre. 
<span class="verse" id="MT10_10">10&#160;</span>Amo xijhuicaca se yoyon coxtali, niyon yoyomitl catli ica anmopatlase. Amo xijhuicaca sequinoc tecactli, niyon amo xijhuicaca cuatopili, pampa anitequipanojcahua Toteco huan quinamiqui para masehualme anmechmacase catli amotechmonequi. </div>
<div class='p'>
<span class="verse" id="MT10_11">11&#160;</span>“Huan quema anajsitij ipan se altepetl o ipan se rancho, xitlatzintocaca sintla itztoc se cuali tlacatl nepa huan xiquitaca sintla huelis anmocahuase ihuaya. Huan nepa ximocahuaca hasta anquisase ipan nopa altepetl. 
<span class="verse" id="MT10_12">12&#160;</span>Huan quema ancalaquise anmocahuase ipan se cali, xiquijtoca: ‘Ma Toteco anmechtiochihua catli anitztoque nica.’ 
<span class="verse" id="MT10_13">13&#160;</span>Huan sintla cuajcualme catli itztoque ipan nopa cali, huajca Toteco quintiochihuas; huan sintla amo cuajcualme, Toteco amo quintiochihuas. Huan nopa tlatiochihuali mocahuas ipan amojuanti. 
<span class="verse" id="MT10_14">14&#160;</span>Sintla masehualme amo anmechselise huan amo quitlacaquilise amocamanal, huajca xiquisaca ipan nopa cali o nopa altepetl, huan ximotecactzejtzeloca para ma tepehui nopa tlaltejpoctli. Huan ya nopa elis se tlanextili para masehualme tlen nopa altepetl quiselise se hueyi tlatzacuiltilistli. 
<span class="verse" id="MT10_15">15&#160;</span>Melahuac nimechilhuía, quema Toteco quintlajtolxitlahuas, nopa masehualme catli amo quiselíaj amocamanal, tlaijiyohuise más miyac huan amo quen nopa masehualme catli itztoyaj ipan altepeme Sodoma huan Gomorra huejcajya. </div>
<div class='s'>Imomachtijcahua Jesús tlaijiyohuise </div>
<div class='p'>
<span class="verse" id="MT10_16">16&#160;</span>“Nimechtitlani campa masehualme catli amo cuajcualme. Huan quen mahuilili para borregojme mopantise ininhuaya tepechichime, nojquiya elis mahuilili para amojuanti. Huajca ximochihuaca antlalnamiquini quen cohuame, pero xiitztoca quen palomas catli amo tleno quichihuaj catli amo cuali. 
<span class="verse" id="MT10_17">17&#160;</span>Ximomocuitlahuica ica catli anmechchihuilise masehualme, pampa anmechhuicase iniixpa tlanechicoli tlen tequitini huan anmechhuitequise ipan israelita tiopame. 
<span class="verse" id="MT10_18">18&#160;</span>Huan hasta anmechhuicase iniixpa gobernadores huan huejhueyi tlanahuatiani pampa antechneltoquilíaj. Huan quej nopa huelis anquinyolmelahuase tlen na iniixpa masehualme catli israelitame huan iniixpa catli amo israelitame. 
<span class="verse" id="MT10_19">19&#160;</span>Huan quema anmechhuicase para anmechtzacuase, amo ximocuesoca tlen tlaque anquiijtose para anmomanahuise, pampa ipan nopa tlatoctzi Toteco Dios anmechmacas nopa camanali catli monequi anquiijtose. 
<span class="verse" id="MT10_20">20&#160;</span>Amo amojuanti catli ancamanaltise nepa, pero elis Itonal Toteco catli camanaltis ipan amojuanti. </div>
<div class='p'>
<span class="verse" id="MT10_21">21&#160;</span>“Ipan nopa tonali masehualme catli amo nechneltocaj quintemactilise ma quinmictica hasta iniicnihua catli nechneltocaj. Sequinoc catli amo nechneltocaj quintemactilise ma quinmictica hasta ininconehua catli nechneltocaj. Huan sequin telpocame huan ichpocame catli amo nechneltocaj quintemactilise ma quinmictica hasta inintatahua pampa nechneltocaj. 
<span class="verse" id="MT10_22">22&#160;</span>Nochi masehualme anmechcualancaitase pampa antechneltocaj, pero Toteco quinmanahuis nochi catli quiijiyohuise hasta itlamiya ni tlamantli. 
<span class="verse" id="MT10_23">23&#160;</span>Huan quema masehualme anmechtlaijiyohuiltise ipan se altepetl, ximotlaloca hasta seyoc altepetl. Melahuac nimechilhuía, amo anajsise ipan nochi altepeme ipan tlali Israel hasta quema na catli niMocuepqui Masehuali nimocuepas. </div>
<div class='p'>
<span class="verse" id="MT10_24">24&#160;</span>“Se momachtijquetl amo quiselía catli más cuali que itlamachtijca. Huan se tequipanojquetl amo quipantía catli más cuali que quipantía catli iteco. 
<span class="verse" id="MT10_25">25&#160;</span>Anitztoque annomomachtijcahua huan annotequipanojcahua, huajca quinamiqui para amopantis quen na nopantis. Masehualme nechtocaxtijtoque niAmocualtlacatl [10:25 Nopa masehualme quitocaxtijque Amocualtlacatl, Beelzebú.] huan na quen nopa caltecojtli, huajca más amo cuali anmechchihuilise amojuanti catli anitztoque quen annoconehua. </div>
<div class='s'>Amo xiquinimacasica masehualme </div>
<div class='p'>
<span class="verse" id="MT10_26">26&#160;</span>“Amo xiquinimacasica masehualme, pampa nochi catli anmechchihuilise ichtacatzi monextis teipa. Huan catli motlatijtoc ama, teipa nochi quimatise. 
<span class="verse" id="MT10_27">27&#160;</span>Ni camanali catli ama nimechilhuía iyoca quema tlayohua, xitlayolmelahuaca campa hueli quema tonaya. Catli nimechichtacacamanalhuía ama, monequi chicahuac xitlayolmelahuaca tlen inintzonixco calme para nochi ma quicaquica. 
<span class="verse" id="MT10_28">28&#160;</span>Amo xiquinimacasica masehualme catli quinequij anmechmictise, pampa san huelise quimictise amotlacayo huan amo tleno huelis quichihuilise amoalma. Monequi xiquimacasica san Toteco Dios pampa yaya quipiya chicahualistli para quisosolos amoalma huan amotlacayo nepa mictla. </div>
<div class='p'>
<span class="verse" id="MT10_29">29&#160;</span>“Masque pilquentzi ininpati piltototzitzi nica ipan tlaltipactli huan quinnemacaj ome para se centavo, inijuanti ipati miyac iixpa Toteco hasta niyon se amo miqui sintla Toteco amo quicahuilía. 
<span class="verse" id="MT10_30">30&#160;</span>Pero ica amojuanti miyac más Toteco anmechmocuitlahuía hasta quimati quesqui amotzoncal anquipiyaj. 
<span class="verse" id="MT10_31">31&#160;</span>Huajca amo ximomajmatica. Miyac más amopati iixpa Toteco que miyac totome. </div>
<div class='s'>Xiquinilhuica masehualme antechneltocaj </div>
<div class='p'>
<span class="verse" id="MT10_32">32&#160;</span>“Aqui nechneltoca huan teyolmelahua para nechneltoca, na nojquiya niquilhuis noTata nepa ilhuicac para yaya noaxca. 
<span class="verse" id="MT10_33">33&#160;</span>Pero aqui teyolmelahua para amo nechneltoca, huajca na nojquiya niquilhuis noTata nepa ilhuicac para yaya amo noaxca. </div>
<div class='s'>Jesús quinxejxelohua masehualme </div>
<div class='p'>
<span class="verse" id="MT10_34">34&#160;</span>“Amo ximoilhuica nihualajtoc para oncas tlasehuilistli ipan ni tlaltipactli. ¡Amo neli! Eltoc quen nihualajtoc ica machete. 
<span class="verse" id="MT10_35">35&#160;</span>Nihualajtoc para niquinxejxelos masehualme. Por na tlacame moiyocatlalise tlen inintata, huan ichpocame moiyocatlalise tlen ininnanahua. Huan teyexhua moiyocatlalise tlen ininyexnahua. 
<span class="verse" id="MT10_36">36&#160;</span>Huan se tlacatl catli nechneltoca huelis quinpiyas icualancaitacahua catli ichampoyohua. </div>
<div class='p'>
<span class="verse" id="MT10_37">37&#160;</span>“Sintla se quiicnelía inana o itata más que na nechicnelía, huajca amo quinamiqui para elis noaxca. Sintla se quiicnelía isihuapil o ioquichpil más que na, huajca amo quinamiqui para elis noaxca. 
<span class="verse" id="MT10_38">38&#160;</span>Monequi se masehuali nechtoquilis mocualtlalijtoc para miquis para na quen se catli quihuica icuamapel para ipan miquis. Huan catli amo quej nopa nechtoquilijtiyas, amo quinamiqui elis noaxca. 
<span class="verse" id="MT10_39">39&#160;</span>Yaya catli quinequi quimanahuis inemilis para amo miquis por na, quipolos ialma. Pero yaya catli miquis por na huan quipolos inemilis nica ipan tlaltipactli, quipantis nemilistli para nochipa. </div>
<div class='s'>Toteco tetlaxtlahuis ica catli quichijtoque </div>
<div class='p'>
<span class="verse" id="MT10_40">40&#160;</span>“Masehualme catli anmechselise, nojquiya nechselíaj. Huan catli nechselía, quiselía noTata catli nechtitlantoc. 
<span class="verse" id="MT10_41">41&#160;</span>Huan sintla se masehuali quipalehuis se tlajtol pannextijquetl pampa yaya quitequipanohua Toteco, yaya quiselis tlaxtlahuili quen Toteco quimacas nopa tlajtol pannextijquetl. Huan sintla se masehuali quipalehuis se cuali tlacatl, san pampa quimachilía yaya se cuali tlacatl, teipa quiselis itlaxtlahuil quen Toteco quimacas nopa cuali tlacatl. 
<span class="verse" id="MT10_42">42&#160;</span>Sintla se masehuali san mitzmacas san se taza tlen sesec atl para tiquijis pampa tinomomachtijca, huan masque amo tihueyi iniixpa masehualme quen sequinoc nomomachtijcahua, nimitzilhuía Toteco quitlaxtlahuis.”  </div>
<div class='psalmlabel' id='MT11_0'> 11</div>
<div class='s'>Juan quintitlanqui ome imomachtijcahua ma quicamanalhuitij Jesús </div>
<div class='p'>
<span class="verse" id="MT11_1">1&#160;</span>Quema Jesús tlanqui techmachtía timajtlacme huan ome tiimomachtijcahua huan techtlamiilhui catli tijchihuasquíaj, tiyajque ipan totequi. Huan yaya quisqui nepa huan yajqui tlamachtiti huan tlacamanalhuiti ipan altepeme nepa nejnechca. </div>
<div class='p'>
<span class="verse" id="MT11_2">2&#160;</span>Huan quema Juan catli tecuaalti itztoya ipan tlatzactli huan quicajqui catli Cristo quichihuayaya, quintitlanqui imomachtijcahua ma quicamanalhuitij. 
<span class="verse" id="MT11_3">3&#160;</span>Huajca imomachtijcahua Juan quitlatzintoquilijque Jesús: </div>
<div class='p'>―¿Ta tiCristo catli Toteco techilhuijtoc hualasquía o monequi noja timochiyase para ma huala? </div>
<div class='p'>
<span class="verse" id="MT11_4">4&#160;</span>Huan Jesús quinnanquili: “Xiyaca, xijyolmelahuatij Juan catli anquicactoque huan anquiitztoque. 
<span class="verse" id="MT11_5">5&#160;</span>Xiquilhuitij para ica nochicahualis catli popoyotzitzi, ama tlachiyaj. Huan xocuetzitzi, ya cuali nejnemij. Huan masehualme catli tlacayo palantoyaj ica lepra, ya mochicajtoque. Catli nacastapaltzitzi, ama ya tlacaquij. Huan catli mictoyaj, ya moyolcuitoque. Huan catli más teicneltzitzi quicaquij icamanal Toteco pampa niquincamanalhuía. 
<span class="verse" id="MT11_6">6&#160;</span>Huan nojquiya xiquilhuitij para Toteco quitiochihuas catli quimachilis ajqueya naya huan nechtoquilis.” </div>
<div class='p'>
<span class="verse" id="MT11_7">7&#160;</span>Huan teipa quema ya quistoyaj imomachtijcahua Juan, Jesús pejqui quincamanalhuía tlen Juan itequi nopa miyac masehualme catli quiyahualojtoyaj. Quiijto: “Quema achtihuiya anyajque ipan tlali huactoc campa amo tleno eli para anquiitatij Juan, ¿tlaque anmoilhuiyayaj anquiitasquíaj? ¿Anmoilhuiyayaj anquiitasquíaj se tlacatl catli yamanic quen se pilacatzi catli moojolinía quema tlaajaca? ¡Amo ya nopa! 
<span class="verse" id="MT11_8">8&#160;</span>Niyon amo anmoilhuiyayaj anquiitasquíaj se tlacatl catli moyoyontijtoc ica se yoyomitl catli nelcuali. Ya anquimatij catli moquentíaj yoyomitl catli nelcuali itztoque ipan ininchajchaj tlanahuatiani. Nimechilhuis para tlen anyajque. 
<span class="verse" id="MT11_9">9&#160;</span>Anyajque ipan nopa tlali huactoc campa Juan itztoya pampa anquimatiyayaj yaya se itlajtol pannextijca Toteco. Quena, nimechilhuía Juan se tlajtol pannextijquetl. Yaya nopa tlajtol pannextijquetl catli más hueyi. 
<span class="verse" id="MT11_10">10&#160;</span>Ipan Icamanal Toteco camanalti tlen Juan campa ijcuilijtoc: </div>
<div class='q'>‘Xiquita, nijtitlanis notlayolmelajca ma mitzyacanas. </div>
<div class='q'>Yaya quicualtlalis ininyolo masehualme para ma mitzselise.’ </div>
<div class='m'>
<span class="verse" id="MT11_11">11&#160;</span>Melahuac nimechilhuía, amo aqui seyoc catli tlacajtoc ipan ni tlaltipactli catli más hueyi iixpa Toteco que Juan catli tecuaaltía. Pero nopa masehuali catli itztoc más tziquitetzi ipan itlanahuatilis Toteco catli itztoc ilhuicac, yaya elis más hueyi que Juan. </div>
<div class='p'>
<span class="verse" id="MT11_12">12&#160;</span>“Huan tlen nopa tonali quema nejnemiyaya Juan catli tecuaaltiyaya huan hasta ama, miyac quinequij tlahuilanase tlen quenicatza tlanahuatis Toteco catli itztoc ipan ilhuicac, pampa Toteco quisencajtoc quenicatza tlanahuatis pero amo quen inijuanti quinequij. Huan yeca quinequij ica fuerza quichihuase ma eli seyoc tlamantli tequiticayotl. 
<span class="verse" id="MT11_13">13&#160;</span>Nochi itlajtol pannextijcahua Toteco catli hualajque achtihui quema ayamo ajsiyaya Juan, tlacamanalhuiyayaj catli teipa panosquía ipan ni tonali. 
<span class="verse" id="MT11_14">14&#160;</span>Quiijtojque hualasquía se Elías, huan sintla anquinequij anquimatise, inijuanti camanaltiyayaj tlen Juan, pampa Juan yaya Elías. 
<span class="verse" id="MT11_15">15&#160;</span>Anquipiyaj amonacas, huajca xijmachilica catli nimechilhuía. </div>
<div class='p'>
<span class="verse" id="MT11_16">16&#160;</span>“¿Quenicatza huelis nimechilhuis anmasehualme catli ama anitztoque quenicatza anitztoque? Anitztoque quen coneme catli mosehuíaj tianquis huan quinnotzaj sequinoc coneme ma mahuiltica ininhuaya huan nopa sequinoc amo quinneltoquilíaj. 
<span class="verse" id="MT11_17">17&#160;</span>Huajca nopa coneme cualanij huan quiijtohuaj: ‘Titlapitzque para ximijtotica, pero amo anmijtotijque. Tihuicaque se huicatl tlen tequipacholi quen mictoya se acajya, pero amo anchocaque.’ 
<span class="verse" id="MT11_18">18&#160;</span>Quen nopa coneme, amojuanti amo anpaquij sintla amo nochi pano quen anquichiyaj ma pano. Pampa hualajqui Juan huan mosajqui huan amo quiijic xocomeca atl huan anquiijtojque quipixtoya se iajacayo Amocualtlacatl. 
<span class="verse" id="MT11_19">19&#160;</span>Huan na catli niMocuepqui Masehuali nihualajtoc, huan nijcua huan niquiji catli onca huan anquiijtojque nineltlacuajquetl huan nineltlaiquetl. Anquiijtojtoque ninejnemi ininhuaya tlacajcayahuani catli tlainamaj impuesto huan ininhuaya tlacame catli miyac tlajtlacoli quichijtoque. Pero sintla Toteco nechmacatoc cuali notlalnamiquilis, teipa tlanemijya nesis para nijchihua catli xitlahuac.” </div>
<div class='s'>Toteco quintlajtolsencahuas catli amo quicualitase </div>
<div class='p'>
<span class="verse" id="MT11_20">20&#160;</span>Teipa Jesús pejqui quiijtohua para amo cuali catli quichijque masehualme ipan altepeme campa quichijtoya miyac tiochicahual nextili iniixpa, pampa inijuanti amo moyolpatlaque. 
<span class="verse" id="MT11_21">21&#160;</span>Quiijto: “Anteicneltique catli anehuaj altepetl Corazín pampa Toteco anmechtlatzacuiltis. Anteicneltique catli anehuaj Betsaida, pampa amo antechneltocaque quema nijchijqui huejhueyi tiochicahual nextili amoixpa. Sintla masehualme catli huejcajya itztoyaj ipan altepeme Tiro huan Sidón quiitztosquíaj nochi nopa tiochicahual nextili catli nijchijqui amoixpa, moyolpatlatosquíaj nimantzi huan nochi masehualme quimajtosquíaj. 
<span class="verse" id="MT11_22">22&#160;</span>Huan nojquiya nimechilhuía, ipan nopa tonal quema Toteco tetlajtolsencahuas, más chicahuac anmechtlatzacuiltis amojuanti catli anquicactoque nocamanal, pero amo anquinejque anmoyolpatlase, huan amo quen quintlatzacuiltis nopa amo cuajcualme catli itztoyaj ipan Tiro huan Sidón huejcajya. 
<span class="verse" id="MT11_23">23&#160;</span>Amojuanti catli anehuaj altepetl Capernaum, anmohueyimatij huan anmoilhuíaj anmotlananase hasta ilhuicac, pero amo. Antemose hasta mictla pampa amo anmoyolpatlatoque. Sintla Sodoma ehuani catli huejcajya quiitztosquíaj nopa tiochicahual nextili catli anquiitztoque, moyolpatlatosquíaj huan noja mocahuasquía inialtepe hasta ama. 
<span class="verse" id="MT11_24">24&#160;</span>Huan ipan nopa tonal quema Toteco tetlajtolsencahuas, más anmechtlatzacuiltis anCapernaum ehuani huan amo quen quintlatzacuiltis nopa amo cuajcualme catli huejcajya itztoyaj ipan Sodoma.” </div>
<div class='s'>Jesús quinnotzqui masehualme ma yaca campa ya </div>
<div class='p'>
<span class="verse" id="MT11_25">25&#160;</span>Huan ipan nopa tonal nojquiya Jesús quicamanalhui Itata, Toteco Dios, huan quiilhui: “Papá, ta tiToteco Dios catli titlanahuatía ipan ilhuicac huan ipan tlaltipactli. Nimitzhueyimati pampa tijtlatijtoc ni tlamantli para ma amo quimachilica masehualme catli moilhuíaj tlalnamiquini huan miyac quimachilíaj. Huan ama tiquinnextilijtoc masehualme catli itztoque quen coneme huan amo mohueyimatij. 
<span class="verse" id="MT11_26">26&#160;</span>Quena, quej nopa tijchijtoc pampa quej nopa elqui mopaquilis.” </div>
<div class='p'>
<span class="verse" id="MT11_27">27&#160;</span>Huan Jesús quinilhui nopa masehualme: “NoTata nechmacatoc tequiticayotl ipan nochi tlamantli. Amo aqui cuali nechyoliximati, san Toteco noTata, quena, yaya cuali nechyoliximati. Huan amo aqui quiyoliximati Toteco noTata, san na, quena, cuali nijyoliximati. Huan nojquiya quiyoliximatise nopa masehualme catli nijnequi para niquinnextilis ajqueya ya. 
<span class="verse" id="MT11_28">28&#160;</span>Xihualaca campa naya nochi amojuanti catli ansiyahuij huan antlamamalhuicaj etic, huan na nimechquixtilis amotlamamal para ximosiyajquetzaca. 
<span class="verse" id="MT11_29">29&#160;</span>Techcahuilica ma nieli niamoTeco huan xinemica nohuaya. Ximomachtica tlen na, pampa na nijpiya noyolo. Amo nimohueyimati huan ica na anquipantise catli quitemohua amoalma para ma mosiyajquetzas. 
<span class="verse" id="MT11_30">30&#160;</span>Amo ohui nopa tequitl catli nimechmacas. Eltoc quen se tlamamali catli huecasontzi.”  </div>
<div class='psalmlabel' id='MT12_0'> 12</div>
<div class='s'>Jesús hueli quinilhuis masehualme tlaque monequi quichihuase ipan sábado </div>
<div class='p'>
<span class="verse" id="MT12_1">1&#160;</span>Ipan nopa tonali, ipan se sábado quema tiisraelitame timosiyajquetzaj, Jesús panoyaya ipan se mili catli quipixqui toctli tlen trigo. Huan tiimomachtijcahua pejqui timayanaj huan tojuanti tijquechcocototzque quentzi trigo huan tijcuajque. 
<span class="verse" id="MT12_2">2&#160;</span>Huan nopa fariseos techitaque huan quiilhuijque Jesús: </div>
<div class='p'>―Xiquita catli quichihuaj momomachtijcahua. Inijuanti tequitij, pampa quipixcaj trigo huan ama sábado. Huan itlanahuatilhua Moisés technahuatíaj tiisraelitame para san ma timosiyajquetzaca ipan ni tonal. </div>
<div class='p'>
<span class="verse" id="MT12_3">3&#160;</span>Huajca Jesús quinilhui: </div>
<div class='p'>―Huelis amo anquipojtoque catli David huan ihuampoyohua quichijque quema tlahuel mayanayayaj huan amo elqui se tlajtlacoli. 
<span class="verse" id="MT12_4">4&#160;</span>Calajque ipan ichaj Toteco huan quicuajque nopa pantzi catli totajtzitzi quitlalíaj iixpa Toteco. Huan amo oncayaya caquihuili para David, niyon catli itztoyaj ihuaya ma quicuaca, pampa itlanahuatil Moisés quiijto san totajtzitzi huelis quicuase nopa pantzi. 
<span class="verse" id="MT12_5">5&#160;</span>Nojquiya huelis amo anquipojtoque ipan itlanahuatilhua Moisés campa quiijto para nopa totajtzitzi monequi quiixpanose nopa tlanahuatili para mosiyajquetzase ipan sábado, pampa monequi tequitise ipan tiopamitl huan amo se tlajtlacoli. 
<span class="verse" id="MT12_6">6&#160;</span>Huan nimechilhuía na niitztoc más nihueyi iixpa Toteco que nopa tiopamitl. 
<span class="verse" id="MT12_7">7&#160;</span>Huelis amo anquimachilíaj Icamanal Toteco campa quiijtohua: ‘Nijnequi xiquintlasojtlaca masehualme, amo nijnequi san techmacaca tlapiyalme para tlacajcahualistli.’ Sintla anquimachilijtosquíaj, anquintlasojtlatosquíaj nomomachtijcahua catli mayanaj, huan amo anquintelhuijtosquíaj pampa amo tleno amo cuali quichijtoque. 
<span class="verse" id="MT12_8">8&#160;</span>Na catli niMocuepqui Masehuali nijpiya tequiticayotl para niquinilhuis masehualme tlaque huelis quichihuase ipan sábado, ni tonal para ma timosiyajquetzaca tiisraelitame. </div>
<div class='s'>Jesús quichicajqui se tlacatl catli mahuactoc </div>
<div class='p'>
<span class="verse" id="MT12_9">9&#160;</span>Jesús quistejqui nepa huan yajqui inintiopa. 
<span class="verse" id="MT12_10">10&#160;</span>Huan nepa itztoya se tlacatl catli mahuactoya. Huan nopa fariseos quitemohuayayaj catli ica quitelhuisquíaj Jesús, huajca quitlatzintoquilijque: </div>
<div class='p'>―¿Techcahuilíaj itlanahuatilhua Moisés para ma tijchicahuas se tlacatl ama ipan ni tonal para tiisraelitame timosiyajquetzase? </div>
<div class='p'>
<span class="verse" id="MT12_11">11&#160;</span>Huan Jesús quinilhui: </div>
<div class='p'>―Sintla se tlen amojuanti quipiyasquía se borrego catli huetzisquía ipan ostotl ipan sábado ni tonal para timosiyajquetzase, ¿amo quiquixtisquía? 
<span class="verse" id="MT12_12">12&#160;</span>Se masehuali ipati más que se borrego. Huajca quena, onca caquihuili para tijchihuase catli cuali ipan ni tonal para timosiyajquetzase. </div>
<div class='p'>
<span class="verse" id="MT12_13">13&#160;</span>Huajca Jesús quiilhui nopa tlacatl catli mahuactoya: </div>
<div class='p'>―Xijxitlahua momax. </div>
<div class='p'>Huan yaya quixitlajqui huan mocualtili quen nopa seyoc imax. 
<span class="verse" id="MT12_14">14&#160;</span>Huajca nopa fariseos quisque nepa huan mocamanalhuijque san sejco quenicatza quichihuase para quimictise Jesús. </div>
<div class='s'>Icamanal Toteco huejcajya camanaltic tlen Jesús </div>
<div class='p'>
<span class="verse" id="MT12_15">15&#160;</span>Jesús quimatiyaya catli nopa tlacame quisencahuayayaj quichihuase, huajca quisqui nepa. Huan quitoquiliyayaj miyac masehualme, huan quinchicajqui nochi catli mococohuaj nepa. 
<span class="verse" id="MT12_16">16&#160;</span>Pero quinilhui ma amo quinilhuise sequinoc ajqueya ya. 
<span class="verse" id="MT12_17">17&#160;</span>Ica nochi ni tlamantli catli Jesús quichijqui tlanqui nopa camanali catli Toteco quiijto huejcajya huan catli tlajtol pannextijquetl Isaías quiijcuilo. Quiijto: </div>
<div class='q'>
<span class="verse" id="MT12_18">18&#160;</span>“Xijtlachili ni notequipanojca catli nijtlapejpenijtoc. </div>
<div class='q'>Niquicnelía miyac, yaya quichihua catli tlahuel nechpactía. </div>
<div class='q'>Na nijtlalis Notonal ipan ya, </div>
<div class='q'>huan yaya quinilhuis masehualme catli amo israelitame tlen nopa tonal quema Toteco tetlajtolsencahuas. </div>
<div class='q'>
<span class="verse" id="MT12_19">19&#160;</span>Yaya amo tehuilanas, niyon amo tzajtzis. </div>
<div class='q'>Amo tlahuejchihuas tlamiyacapa ipan calle. </div>
<div class='q'>
<span class="verse" id="MT12_20">20&#160;</span>Quipiyas iyolo ica catli amo quipiyaj chicahualistli, </div>
<div class='q'>huan quinpalehuis catli amo quimatij catli quichihuase. </div>
<div class='q'>Quena, yaya iseltzi tlanahuatiqui nica huan quichihuas ma tlatlani catli xitlahuac. </div>
<div class='q'>
<span class="verse" id="MT12_21">21&#160;</span>Huan ipan ya [12:21 Ipan itoca.] nochi tlalme ehuani mochiyase para ma quinmaquixti.” </div>
<div class='s'>Fariseos quiijtojque Amocualtlacatl quipalehuía Jesús </div>
<div class='p'>
<span class="verse" id="MT12_22">22&#160;</span>Teipa quihualicaque campa Jesús se tlacatl catli quipixtoya iajacayo Amocualtlacatl ipan itlacayo. Huan nopa ajacatl quichijtoya para ma amo hueli tlachiya huan ma amo camanalti. Huan Jesús quichicajqui huan yaya huelqui camanalti huan huelqui tlachiya. 
<span class="verse" id="MT12_23">23&#160;</span>Huan nochi nopa miyac masehualme quisentlachilijque quema quiitaque catli Jesús quichijqui huan moilhuiyayaj se ica seyoc: “¿Huelis yaya iteipa ixhui Tlanahuatijquetl David catli Toteco techilhui techtitlanilisquía?” </div>
<div class='p'>
<span class="verse" id="MT12_24">24&#160;</span>Huan nopa fariseos quicajque catli inijuanti quiijtohuayayaj huan quiijtojque: “Ni Jesús quinquixtía ajacame ica ichicahualis Amocualtlacatl catli quinyacana nochi ajacame.” </div>
<div class='p'>
<span class="verse" id="MT12_25">25&#160;</span>Pero Jesús quimatiyaya nochi catli nopa masehualme moilhuiyayaj, huajca quinilhui: “Sintla se tlanahuatijquetl ipan se tlali quinpiya imasehualhua catli moxelohuaj huan mohuilanaj ica seyoc tlajco, tlamis ichicahualis nopa tlali. Nojquiya sintla se altepetl, o se familia ipan san se ininchaj mohuilanase, amo huejcahuase san sejco. 
<span class="verse" id="MT12_26">26&#160;</span>San se elisquía sintla nopa Amocualtlacatl nechmacasquía fuerza para niquinquixtisquía tlen ya iajacahua ipan masehualme. Motlajcoxelosquía itlanahuatil huan amo huejcahuasquía itequiticayo ica iajacahua. 
<span class="verse" id="MT12_27">27&#160;</span>Anquiijtojque niquinquixtía iajacahua ica itlapalehuil Amocualtlacatl [12:27 Nopa masehualme quitocaxtijque Amocualtlacatl, Beelzebú.], pero inijuanti catli anmechtoquilíaj nojquiya quinquixtíaj iajacahua Amocualtlacatl catli calactoque ipan masehualme. ¿Huelis anmoilhuíaj nopa Amocualtlacatl quinpalehuía nojquiya? ¡Amo melahuac! Hasta amotlatoquilijcahua anmechilhuise para anmocuapolojtoque. 
<span class="verse" id="MT12_28">28&#160;</span>Pero ximoilhuica. Sintla na niquinquixtía iajacahua Amocualtlacatl ica ichicahualis Itonal Toteco, huajca ximomacaca cuenta para ya ajsico amohuaya Toteco catli huelis tlanahuatis ipan amoyolo. </div>
<div class='p'>
<span class="verse" id="MT12_29">29&#160;</span>“Ximoilhuica, amo aqui huelis calaquis ichaj se tlacatl catli tetixtoc quen Amocualtlacatl huan quiquixtilis catli iaxca sintla achtihui amo quitlanis huan quiilpis. Huajca quena, huelis quiquixtilis catli quipiya quen na niquinquixtilía catli iaxcahua Amocualtlacatl. </div>
<div class='p'>
<span class="verse" id="MT12_30">30&#160;</span>“Se masehuali catli amo itztoc nohuaya, itztoc nocualancaitaca. Catli amo nechpalehuía para niquinnotzas masehualme campa naya, quinsemana catli hualahuij nohuaya. </div>
<div class='p'>
<span class="verse" id="MT12_31">31&#160;</span>“Nimechilhuía, Toteco hueli quintlapojpolhuía masehualme nochi tlajtlacoli catli quichihuaj huan nochi camanali amo cuali catli quiijtohuaj, pero sintla se quitelchihuas Itonal Toteco, Toteco amo quema quitlapojpolhuis. 
<span class="verse" id="MT12_32">32&#160;</span>Huajca sintla se camanaltis tlen hueli tlen na catli niMocuepqui Masehuali, Toteco huelis quitlapojpolhuis, pero sintla quitelchihuas Itonal Toteco, Toteco amo quitlapojpolhuis ipan ni tonali, niyon ipan nopa tonali catli hualas. </div>
<div class='s'>Tiquiximatise se cuahuitl ica itlajca </div>
<div class='p'>
<span class="verse" id="MT12_33">33&#160;</span>“Masehualme quiiximatij se cuali cuahuitl pampa temaca itlajca catli cuali. Monequi anquiijtose cuali se cuahuitl pampa cuali itlajca o xiquijtoca amo cuali se cuahuitl pampa amo cuali itlajca. 
<span class="verse" id="MT12_34">34&#160;</span>Amojuanti anitztoque quen ancohuame, huajca ¿quenicatza hueli anquiijtose catli cuali? Pampa se masehuali camanalti catli eltoc ipan iyolo. 
<span class="verse" id="MT12_35">35&#160;</span>Se cuali masehuali quiijtohua catli cuali pampa cuali iyolo, pero fiero masehualme quiijtohuaj catli fiero camanali pampa fiero ininyolo. 
<span class="verse" id="MT12_36">36&#160;</span>Huan nimechilhuía, quema Toteco tetlajtolsencahuas, yaya nojquiya quintlatzacuiltis masehualme por nochi fiero camanali catli quiijtojque. 
<span class="verse" id="MT12_37">37&#160;</span>Quena, sintla anquiijtojque catli cuali ama, Toteco anmechilhuis amo anquihuicaj tlajtlacoli. Pero sintla anquiijtojque catli fiero ama, Toteco anmechtlatzacuiltis.” </div>
<div class='s'>Fiero masehualme quinequij se tlanextilijcayotl </div>
<div class='p'>
<span class="verse" id="MT12_38">38&#160;</span>Teipa sequin fariseos huan tlamachtiani tlen itlanahuatilhua Moisés quitlajtlanijque Jesús: </div>
<div class='p'>―Tlamachtijquetl, tojuanti tijnequij xijchihua se tlanextilijcayotl para technextilis nelía tijpiya chicahualistli. </div>
<div class='p'>
<span class="verse" id="MT12_39">39&#160;</span>Huan Jesús quinnanquili: </div>
<div class='p'>―Amojuanti catli anitztoque ama, nelía anfiero masehualme huan anquicajtejtoque Toteco. San amojuanti antechtlajtlaníaj más tlanextilijcayotl para antechneltocase. Pero amo nimechmacas seyoc tlanextilijcayotl. San nopa tlanextilijcayotl catli tlajtol pannextijquetl Jonás techmacac elis se tlanextilijcayotl para amojuanti. 
<span class="verse" id="MT12_40">40&#160;</span>Pampa quen Jonás itztoya eyi tonati huan eyi yohuali iijtico nopa hueyi tlapiyali ipan hueyi atl, na nojquiya catli niMocuepqui Masehuali, niitztos ipan teostotl para eyi tonati huan eyi yohuali. 
<span class="verse" id="MT12_41">41&#160;</span>Ipan nopa tonal quema Toteco tetlajtolsencahuas, nopa masehualme catli huejcajya itztoyaj ipan altepetl Nínive moquetzase huan anmechtelhuise. Pampa nopa Nínive ehuani moyolpatlaque quema Jonás quinilhuito icamanal Toteco, pero xiquitaca, na niitztoc más hueyi que Jonás huan amo anquinequij antechneltocase. 
<span class="verse" id="MT12_42">42&#160;</span>Nojquiya ipan nopa tonal quema Toteco tetlajtolsencahuas, nopa hueyi sihua tlanahuatijquetl tlen Sur moquetzas huan anmechtelhuis catli anitztoque ama. Pampa nopa sihua tlanahuatijquetl hualajqui huejca para quicaquis icamanal Salomón pampa quimatqui tlahuel tlalnamiqui. Huan na niitztoc más hueyi que Salomón, pero amo anquinequij antechtlacaquilise. </div>
<div class='s'>Ajacame mocuepaj ipan masehualme </div>
<div class='p'>
<span class="verse" id="MT12_43">43&#160;</span>“Quema se iajacayo Amocualtlacatl quisa ipan se masehuali, nopa ajacatl nemi campa tlahuactoc huan campa hueli para quitemohua campa mosehuis, huan sintla amo tleno quipantía, 
<span class="verse" id="MT12_44">44&#160;</span>huajca quiijtohua: ‘Nimocuepas ipan nopa masehuali catli nijcajtejqui.’ Huan mocuepas huan quipantis amo aqui itztoc ipan iyolo nopa masehuali. Nepa cactoc. Eltoc quen se cali catli tlachpantli huan catli quipiya nochi tlacualtlalili. 
<span class="verse" id="MT12_45">45&#160;</span>Huajca nopa ajacatl yas huan quinhualicas ihuaya sequinoc chicome ajacame catli achi más anfierojtique que ya. Huan nopa masehuali elis más fiero teipa ica chicome ajacame que eltoya achtihuiya ica san setzi. Quej nopa nojquiya elis ica amojuanti catli ama anitztoque, teipa anitztose más anfierojtique que ama.” </div>
<div class='s'>Ajsicoj inana huan iicnihua Jesús </div>
<div class='p'>
<span class="verse" id="MT12_46">46&#160;</span>Quema Jesús quincamanalhuiyaya nopa masehualme, hualajque inana huan iicnihua huan moquetzacoj calteno. Quinequiyayaj quicamanalhuise. 
<span class="verse" id="MT12_47">47&#160;</span>Huajca se tlacatl quiilhui Jesús: </div>
<div class='p'>―Monana huan moicnihua itztoque calteno huan quinequij mitzcamanalhuise. </div>
<div class='p'>
<span class="verse" id="MT12_48">48&#160;</span>Pero Jesús quinanquili: </div>
<div class='p'>―¿Ajqueya nonana?, huan ¿ajqueya noicnihua? </div>
<div class='p'>
<span class="verse" id="MT12_49">49&#160;</span>Huan Jesús techmanexti tiimomachtijcahua huan quiilhui nopa tlacatl: </div>
<div class='p'>―Xiquita, ni masehualme catli itztoque nica niquinita quen nonana huan quen noicnihua. 
<span class="verse" id="MT12_50">50&#160;</span>Pampa catli quichihua ipaquilis noTata catli itztoc ilhuicac, yaya noicni huan nonana.  </div>
<div class='psalmlabel' id='MT13_0'> 13</div>
<div class='s'>Se tlacatl quiijtzeloto xinachtli </div>
<div class='p'>
<span class="verse" id="MT13_1">1&#160;</span>Teipa ipan san se nopa tonal, Jesús quisqui ipan nopa cali campa itztoya huan mosehuito nechca hueyi atl. 
<span class="verse" id="MT13_2">2&#160;</span>Huan mosentilijque miyac masehualme nepa campa itztoya. Huajca Jesús tlejcoc ipan se cuaacali catli eltoya ateno huan mosehui, huan nopa miyac masehualme moquetztoyaj xalixco. 
<span class="verse" id="MT13_3">3&#160;</span>Huan quinmachti miyac tlamantli ica huicalotl, quinilhui: “Se tlacatl yajqui quiijtzeloto trigo. 
<span class="verse" id="MT13_4">4&#160;</span>Huan quema quiijtzelohuayaya, sequin xinachtli tepejqui ojtipa huan hualajque totome huan quicuacoj. 
<span class="verse" id="MT13_5">5&#160;</span>Sequinoc xinachtli tepejqui temajcajya campa amo oncayaya miyac tlali, huan nimantzi ixhuac pampa amo huejcatla nopa tlali. 
<span class="verse" id="MT13_6">6&#160;</span>Pero quisqui tonati, huan quitlati huan nimantzi huajqui, pampa amo huelqui motlatzquili inelhuayo. 
<span class="verse" id="MT13_7">7&#160;</span>Huan sequinoc xinachtli tepejqui huitztzala huan moscalti, pero nopa huitztli quiijiyomicti nopa toctli. 
<span class="verse" id="MT13_8">8&#160;</span>Huan sequinoc xinachtli tepejqui ipan cuali tlali huan moscalti huan temacac itlajca. Sequin toctli tlen trigo temacac cien xinachtli huan sequinoc toctli temacac sesenta xinachtli, huan sequinoc temacac treinta xinachtli. 
<span class="verse" id="MT13_9">9&#160;</span>Nochi amojuanti anquipiyaj amonacas, huajca xijcaquica catli nimechilhuía.” </div>
<div class='s'>Para tlen Jesús quitequihui huicalotl </div>
<div class='p'>
<span class="verse" id="MT13_10">10&#160;</span>Huan tiimomachtijcahua Jesús timonechcahuicoj huan tijtlatzintoquilijque: “¿Para tlen tiquincamanalhuía masehualme ica huicalotl catli ohui quimachilise?” </div>
<div class='p'>
<span class="verse" id="MT13_11">11&#160;</span>Huan Jesús technanquili: “Anmechcahuilijtoc amojuanti xijmachilica quenicatza tlanahuatis Toteco catli itztoc ipan ilhuicac. Pero achtihui amo aqui quimatiyaya, huan ama yaya noja amo quincahuilía para ne sequinoc ma quimatica. 
<span class="verse" id="MT13_12">12&#160;</span>Pampa yaya catli quimachilía nocamanal, Toteco quipalehuis para quimachilis más huan yaya cuali quimatis. Pero yaya catli amo quichihuilía cuenta nocamanal, Toteco quiquixtilis nopa pilquentzi catli quicactoc. 
<span class="verse" id="MT13_13">13&#160;</span>Yeca niquincamanalhuía ica huicalotl para masque ni masehualme quiitaj catli nijchihua, elis quen amo tleno quiitaj. Huan masque quicaquij nocamanal, elis quen amo tleno quicaquij huan amo tleno quimachilíaj. 
<span class="verse" id="MT13_14">14&#160;</span>Ica inijuanti tlami nopa camanali catli nopa tlajtol pannextijquetl Isaías huejcajya quiijcuilo, campa quiijtohua: </div>
<div class='q'>‘Antlacactinemij, pero amo tleno anquimachilíaj. </div>
<div class='q'>Huan antlachixtinemij, pero amo anmomacaj cuenta tlaque anquiitaj. </div>
<div class='q'>
<span class="verse" id="MT13_15">15&#160;</span>Quej ni eltoc pampa ni masehualme yoltetique. </div>
<div class='q'>Amo quicualcaquij nocamanal. </div>
<div class='q'>Huan ixcochtoque para amo tleno quiitase. </div>
<div class='q'>Yeca amo quinequij quimachilise nocamanal ipan ininyolo, </div>
<div class='q'>huan amo quinequij moyolpatlase huan nechneltoquilise, </div>
<div class='q'>para niquinchicahuas tlen inintlajtlacolhua.’ </div>
<div class='p'>
<span class="verse" id="MT13_16">16&#160;</span>“Pero annomomachtijcahua, Toteco anmechtiochijtoc pampa anquimachilijtoque catli anquiitaj huan catli anquicaquij. 
<span class="verse" id="MT13_17">17&#160;</span>Melahuac nimechilhuía, miyac itlajtol pannextijcahua Toteco huan cuajcuali masehualme huejcajya quinequiyayaj quiitase catli ama anquiitaj, huan quinequiyayaj quicaquise catli ama anquicaquij, pero amo huelque. </div>
<div class='s'>Tlaque quiijtosnequi nopa huicalotl </div>
<div class='p'>
<span class="verse" id="MT13_18">18&#160;</span>“Xijtlacaquilica tlaque quiijtosnequi nopa huicalotl tlen nopa tlacatl catli quiijtzeloto xinachtli. 
<span class="verse" id="MT13_19">19&#160;</span>Sequin masehualme itztoque quen nopa xinachtli catli tepejqui ojtipa. Inijuanti quicaquij quenicatza Toteco tlanahuatía huan amo quimachilíaj, huajca Amocualtlacatl huala huan quinquixtilía nopa quentzi tlamachtili catli calactoc ipan ininyolo. 
<span class="verse" id="MT13_20">20&#160;</span>Sequinoc masehualme itztoque quen nopa xinachtli catli tepejqui temajcajya. Inijuanti quicaquij icamanal Toteco huan nimantzi quiselíaj ica paquilistli. 
<span class="verse" id="MT13_21">21&#160;</span>Pero amo temachme. Itztoque quen se xinachtli catli amo motlatzquilía inelhuayo. Huajca quema huala tlaohuijcayotl o sequinoc quintlatzacuiltíaj pampa quineltocaj icamanal Toteco, huajca nimantzi quicajtehuaj. 
<span class="verse" id="MT13_22">22&#160;</span>Sequinoc masehualme itztoque quen nopa xinachtli catli tepejqui huitztzala. Inijuanti quicaquij icamanal Toteco, pero más mocuatotoníaj ica miyac tlamantli ipan ni tlaltipactli. Quinequij quipiyase miyac tomi, yeca nopa tlamantli catli quinequij quiijiyomictíaj icamanal Toteco huan amo quipiya itlajca. Nopa masehualme amo nelnelía quinequij quitequipanose Toteco. 
<span class="verse" id="MT13_23">23&#160;</span>Sequinoc masehualme itztoque quen nopa xinachtli catli tepejqui ipan cuali tlali. Inijuanti quicaquij icamanal Toteco huan quimachilíaj. Inijuanti, quena, temacaj inintlajca. Sequin nopa masehualme itztoque quen nopa xinachtli catli temacac cien hueltas imiyaca nopa xinachtli catli quitoctoyaj, huan sequinoc quen catli temacac sesenta hueltas imiyaca, huan sequinoc quen catli temacac treinta hueltas imiyaca nopa xinachtli catli quitoctoyaj.” </div>
<div class='s'>Nopa huicalotl tlen nopa amo cuali xihuitl </div>
<div class='p'>
<span class="verse" id="MT13_24">24&#160;</span>Jesús quinilhui seyoc huicalotl, quiijto: “Quema Toteco catli itztoc ipan ilhuicac tlanahuatis ipan ni tlaltipactli, elis quen imil ni tlacatl catli nimechilhuis. Se tlacatl quitojqui trigo catli cuali ipan imil. 
<span class="verse" id="MT13_25">25&#160;</span>Pero quema cochtoya, hualajqui icualancaitaca huan quitojqui seyoc tlamantli xinachtli catli nesqui nojquiya quen trigo, pero amo tleno ipati itlajca. Huan icualancaitaca san quitocte huan yajqui. 
<span class="verse" id="MT13_26">26&#160;</span>Teipa nopa trigo catli cuali ixhuac huan temacac itlajca. Huan nojquiya nesqui para oncayaya sequinoc tzomitl catli amo cuali. 
<span class="verse" id="MT13_27">27&#160;</span>Huan itequipanojcahua yajque quicamanalhuitoj ininteco, quiilhuijque: ‘Toteco, tijtojque cuali xinachtli ipan momil. Huajca ¿quenque nojquiya quipiya nopa catli amo cuali?’ </div>
<div class='p'>
<span class="verse" id="MT13_28">28&#160;</span>“Huan ininteco quinilhui: ‘Se nocualancaitaca quitojqui catli amo cuali.’ </div>
<div class='p'>“Huan quitlatzintoquilijque: ‘¿Tijnequi ma tijmacuica nopa catli amo cuali?’ </div>
<div class='p'>
<span class="verse" id="MT13_29">29&#160;</span>“Huan ininteco quinilhui: ‘Amo, pampa huelis anquimacuise ihuaya notrigo. 
<span class="verse" id="MT13_30">30&#160;</span>Xijcahuilica nochi ome ma moscaltica san sejco hasta ajsis pixquistli. Huan huajca niquinilhuis catli pixcase para achtihui ma quisentilise catli amo cuali huan quiilpise huan quitlatise. Huan teipa nopa cuali trigo quipixcase huan quitemase ipan nocuacal.’ ” </div>
<div class='s'>Nopa xinachtli tlen mostaza </div>
<div class='p'>
<span class="verse" id="MT13_31">31&#160;</span>Teipa Jesús quinilhui seyoc huicalotl, quiijto: “Quema Toteco catli itztoc ilhuicac tlanahuatis ipan tlaltipactli momiyaquilise masehualme ipan itlanahuatilis quen ni. Eltos quen se pilxinachtzi tlen mostaza catli se tlacatl quitocato ipan imil. 
<span class="verse" id="MT13_32">32&#160;</span>Nopa xinachtli mostaza eltoc catli más piltziquitetzi tlen nochi sequinoc xinachtli, pero quema moscaltía, eli más hueyi tlen sequinoc tzomitl huan mochihua se cuahuitl campa totome hueli quichihuaj inintepasol ipan imacuayo.” </div>
<div class='s'>Se huicalotl tlen tlasonejcayotl </div>
<div class='p'>
<span class="verse" id="MT13_33">33&#160;</span>Huan Jesús quinilhui seyoc huicalotl: “Momiyaquilise masehualme catli quicahuilíaj Toteco catli itztoc ilhuicac para quinnahuatis. Elis quen momiyaquilía eyi tlatamachihuali harina quema se sihuatl quitlalía tlasonejcayotl ipani. Teipa mosonehua huan quichihua tlahuel miyac pantzi.” </div>
<div class='s'>Quenicatza Jesús quitequihui huicalotl </div>
<div class='p'>
<span class="verse" id="MT13_34">34&#160;</span>Nochi ni tlamantli Jesús tlamachti ica huicalotl, pampa nochipa quema quincamanalhuiyaya masehualme, quinilhuiyaya huicalotl. 
<span class="verse" id="MT13_35">35&#160;</span>Huan quichijqui ya ni para ma tlami catli nopa tlajtol pannextijquetl huejcajya quiijcuilo campa quiijtohua: </div>
<div class='q'>“Niquincamanalhuis masehualme ica huicalotl. </div>
<div class='q'>Niquinilhuis tlamantli catli amo aqui quimatiyaya hasta quema pejqui tlaltipactli.” </div>
<div class='s'>Tlaque quinequi quiijtos nopa cuali trigo ica catli amo cuali </div>
<div class='p'>
<span class="verse" id="MT13_36">36&#160;</span>Teipa Jesús quincajtejqui nopa miyac masehualme huan yajqui ichaj, huan tiimomachtijcahua tiquilhuijque: “Techilhui tlaque quiijtosnequi nopa huicalotl tlen nopa amo cuali xinachtli catli icualancaitaca quitojqui ipan imil.” </div>
<div class='p'>
<span class="verse" id="MT13_37">37&#160;</span>Huan Jesús technanquili: “Yaya catli quitojqui nopa cuali xinachtli ipan imil, eltoc naya catli niMocuepqui Masehuali. 
<span class="verse" id="MT13_38">38&#160;</span>Nopa mili quinequi quiijtos ni tlaltipactli. Nopa cuali xinachtli quiijtosnequi masehualme catli iaxcahua Toteco. Nopa xinachtli catli amo cuali quiijtosnequi masehualme catli iaxcahua Amocualtlacatl. 
<span class="verse" id="MT13_39">39&#160;</span>Huan nopa icualancaitaca catli quitojqui nopa xinachtli catli amo cuali, yaya Amocualtlacatl. Nopa pixquistli quiijtosnequi quema tlamis tlaltipactli. Huan nopa pixcani quiijtosnequi itequihuajcahua Toteco. 
<span class="verse" id="MT13_40">40&#160;</span>Huan quema quisentilise nopa tzomitl catli amo cuali huan quitlatíaj, technextilía catli panos quema tlamis ni tlaltipactli. 
<span class="verse" id="MT13_41">41&#160;</span>Quema tlamis ni tlaltipactli, na catli niMocuepqui Masehuali niquintitlanis notequihuajcahua ma yaca campa hueli ipan notlanahuatilis, huan quinquixtise nochi masehualme catli quichihuaj sequinoc ma tlajtlacolchihuaca huan nochi catli quichihuaj catli amo cuali. 
<span class="verse" id="MT13_42">42&#160;</span>Huan notequihuajcahua quinmajcahuase ipan tlitl nopa amo cuajcualme huan nepa chocase huan tlanhuehuechocase pampa tlahuel tlaijiyohuise. 
<span class="verse" id="MT13_43">43&#160;</span>Pero nochi nopa masehualme catli itztoque xitlahuaque iixpa Toteco Totata cahuanise quen tonati nepa campa Toteco tlanahuatía. Anquipiyaj amonacas, huajca xijtlacaquilica catli nimechilhuía. </div>
<div class='s'>Nopa huicalotl tlen tomi tlaltitla calactoc </div>
<div class='p'>
<span class="verse" id="MT13_44">44&#160;</span>“Nelcuali eltoc quema Toteco catli itztoc ilhuicac tlanahuatis. Huan quema masehualme quimachilíaj para onpano cuali nepa, quichihuase quen se tlacatl catli quipantía miyac tomi ipan se mili. Huan quema quipanti, nimantzi sempa quitlalpacho. Teipa ica paquilistli yajqui huan quinemacac nochi catli quipixtoya huan quicojqui nopa mili. </div>
<div class='s'>Nopa huicalotl tlen nopa perla catli nelía ipati </div>
<div class='p'>
<span class="verse" id="MT13_45">45&#160;</span>“Quena, nelía tlahuel ipati catli quipantijtoc aqui quinequi calaquis campa tlanahuatía Toteco catli itztoc ilhuicac. Nopa masehuali itztoc quen se tlanemacaquetl catli quitemohua nopa perla catli más patiyo para moaxcatis. 
<span class="verse" id="MT13_46">46&#160;</span>Huan quema quipantis nopa perla catli tlahuel miyac ipati, yohui huan quinemaca nochi catli quipixtoc para teipa quicohuas. </div>
<div class='s'>Michime ipan matlatl </div>
<div class='p'>
<span class="verse" id="MT13_47">47&#160;</span>“Masque masehualme quicahuaj Toteco catli itztoc ilhuicac ma quinnahuati, noja itztose nica ininhuaya amo cuajcualme. San se quen michtlajtlamani catli quimajcahuaj ininmatla ipan hueyi atl, huan quinitzquíaj nochi tlamantli michime. 
<span class="verse" id="MT13_48">48&#160;</span>Huan quema cuali temitoc ininmatla, quitlalíaj xalixco huan mosehuíaj huan nopa cuali michime pehuaj quintemaj ipan chiquihuitl huan catli amo cuali quintepehuaj. 
<span class="verse" id="MT13_49">49&#160;</span>Quej ni nojquiya elis quema tlamis tlaltipactli. Itequihuajcahua Toteco hualase huan quinquixtise nopa amo cuajcualme catli itztoque ininhuaya catli itztoque xitlahuaque iixpa Toteco. 
<span class="verse" id="MT13_50">50&#160;</span>Huan nopa amo cuajcualme quinmajcahuase campa tlitl huan nepa chocase huan tlanhuehuechocase pampa tlahuel tlaijiyohuise.” </div>
<div class='s'>Tlamantli sosoltic huan yancuic </div>
<div class='p'>
<span class="verse" id="MT13_51">51&#160;</span>Huan Jesús techtlatzintoquili: </div>
<div class='p'>―¿Anquimachilijque nochi catli nimechilhuijtoc? </div>
<div class='p'>Huan tiquilhuijque: </div>
<div class='p'>―Quena. </div>
<div class='p'>
<span class="verse" id="MT13_52">52&#160;</span>Huan Jesús techilhui: </div>
<div class='p'>―Nochi tlamachtiani tlen itlanahuatilhua Moisés catli mochihuase imomachtijcahua Toteco huan quicahuilise ma quinnahuati ipan ininnemilis quichihuase quen se tetata catli quinajocui sequin tlamantli catli sosoltic huan sequin catli yancuic catli ipati para quitequihuis teipa. Nopa tlamachtiani quiquixtise para quitequihuise ipan inintlamachtil sequin tlamachtili sosoltic catli ipa quimatiyayaj huan sequin catli yancuic catli quioncactoque. </div>
<div class='s'>Masehualme ipan ialtepe Jesús amo quineltocaque </div>
<div class='p'>
<span class="verse" id="MT13_53">53&#160;</span>Huan quema Jesús tlanqui quinilhuía ni huicalotl, quisqui tlen nepa, 
<span class="verse" id="MT13_54">54&#160;</span>huan yajqui ialtepe. Nepa pejqui tlamachtía ipan toisraelita tiopa. Huan masehualme catli quicajque icamanal quisentlachiliyayaj huan motlatzintoquiliyayaj: </div>
<div class='p'>―¿Ajqueya quimaca Jesús ni tlalnamiquilistli para tlamachtis quen ni huan para hueli quichihua ni huejhueyi tiochicahual nextili? 
<span class="verse" id="MT13_55">55&#160;</span>Yaya san icone se cuatejquetl. Inana itoca María huan itlaca icnihua inintoca Jacobo, José, Simón huan Judas. 
<span class="verse" id="MT13_56">56&#160;</span>Huan nochi isihua icnihua itztoque nica tohuaya. Huajca ¿canque momachti Jesús nochi ni tlamantli? </div>
<div class='p'>
<span class="verse" id="MT13_57">57&#160;</span>Huajca yeca nopa masehualme quicualancaitaque. Pero Jesús quinilhui: </div>
<div class='p'>―Ichampoyohua se tlajtol pannextijquetl huan masehualme catli san sejco ehuaj ihuaya, amo quema quiselíaj, pero sequinoc altepe ehuani, quena. </div>
<div class='p'>
<span class="verse" id="MT13_58">58&#160;</span>Huajca Jesús amo quichijqui miyac tiochicahual nextili nepa pampa masehualme catli ejque ipan ialtepe amo quineltocayayaj.  </div>
<div class='psalmlabel' id='MT14_0'> 14</div>
<div class='s'>Quenicatza Herodes quimicti Juan catli tecuaaltiyaya </div>
<div class='p'>
<span class="verse" id="MT14_1">1&#160;</span>Ipan nopa tonali Tlanahuatijquetl Herodes Ántipas catli quinahuatiyaya estado Galilea quicajqui para Jesús quichihuayaya miyac tiochicahual nextili. 
<span class="verse" id="MT14_2">2&#160;</span>Huan quinilhui itequipanojcahua: “Ni tlacatl Jesús, yaya Juan catli tecuaaltiyaya. Nijmicti, pero ama moyolcuitoc huan yeca quipiya chicahualistli quichihuas huejhueyi tiochicahual nextili.” </div>
<div class='p'>
<span class="verse" id="MT14_3-4">3-4&#160;</span>Quej ni mijqui Juan. Quipiyayaya tonali Tlanahuatijquetl Herodes mocuilijtoya se sihuatl catli itoca Herodías catli achtihui eliyaya isihua Herodes Felipe I, iicni Herodes. Pero hualajqui Juan catli tecuaaltiyaya huan quiilhui para amo cuali itztoc ihuaya ihuejpol, huajca Tlanahuatijquetl Herodes quiitzqui Juan, quiilpi huan quitzajqui. </div>
<div class='p'>
<span class="verse" id="MT14_5">5&#160;</span>Huan Herodes quinequiyaya quimictis pero quinimacasiyaya nopa miyac masehualme catli quiitayayaj Juan para se tlajtol pannextijquetl. 
<span class="verse" id="MT14_6">6&#160;</span>Pero quema quiaxiti ixihui Tlanahuatijquetl Herodes, ilhuichijqui huan itepotz ichpoca mijtotico iixpa ya huan itlanotzalhua. Yaya eliyaya iichpoca Herodías catli ama isihua. Huan Tlanahuatijquetl Herodes nelía quipacti quen mijtoti. 
<span class="verse" id="MT14_7">7&#160;</span>Huajca Tlanahuatijquetl Herodes quitencahuili quimacasquía nopa ichpocatl tlen hueli tlamantli catli quitlajtlanisquía. 
<span class="verse" id="MT14_8">8&#160;</span>Huan inana nopa ichpocatl, yaya catli itocax Herodías, ya quiilhuijtoya iichpoca tlaque ma tlajtlani. Huajca nopa ichpocatl quiilhui nopa tlanahuatijquetl: </div>
<div class='p'>―Techmaca amantzi ipan se hueyi plato itzonteco Juan catli tecuaaltía. </div>
<div class='p'>
<span class="verse" id="MT14_9">9&#160;</span>Huan masque motequipacho nopa tlanahuatijquetl, tlanahuati ma quimacaca pampa quitencahuilijtoya quimacas catli quitlajtlanisquía iniixpa itlanotzalhua catli tlacuayayaj ihuaya. 
<span class="verse" id="MT14_10">10&#160;</span>Huajca tlatitlanqui ma quiquechtzontequiti, Juan ipan tlatzactli. 
<span class="verse" id="MT14_11">11&#160;</span>Huan quihualicaque itzonteco ipan se hueyi plato, huan quimacaque nopa ichpocatl, huan nopa ichpocatl quimactili inana. </div>
<div class='p'>
<span class="verse" id="MT14_12">12&#160;</span>Huan hualajque imomachtijcahua Juan huan quihuicaque itlacayo huan quitlalpachotoj. Teipa yajque quiyolmelahuatoj Jesús para mijqui Juan catli tecuaaltiyaya. </div>
<div class='s'>Jesús quintlamacac macuili mil tlacame </div>
<div class='p'>
<span class="verse" id="MT14_13">13&#160;</span>Huan quema Jesús quicajqui para ya mijqui Juan, quisqui nepa campa itztoya, huan yajqui iseltzi ipan cuaacali hasta seyoc lugar campa tzitzicaya. Huan nopa miyac masehualme quicajque canque yohuiyaya. Huan quisque inialtepehua huan quitoquilijque icxinejnemiyayaj huan quimacaque se huelta campa nopa hueyi atl hasta campa Jesús ajsisquía ipan icuaacal. 
<span class="verse" id="MT14_14">14&#160;</span>Huan quema Jesús temoc ipan cuaacali, quinitac nopa miyac masehualme huan quintlasojtlac. Huan quinchicajqui nopa cocoyani catli quinhualiquiliyayaj. 
<span class="verse" id="MT14_15">15&#160;</span>Huan quema pejqui tlayohuiya, tiimomachtijcahua tiajsicoj huan tiquilhuijque: </div>
<div class='p'>―Ya tlayohua huan nica amo onca calme. Huajca xiquintitlani ni masehualme ma yaca, pampa monequi quicohuatij catli quicuase campa pilaltepetzitzi. </div>
<div class='p'>
<span class="verse" id="MT14_16">16&#160;</span>Pero Jesús techilhui: </div>
<div class='p'>―Amo monequi ma yaca. Amojuanti xiquintlamacaca. </div>
<div class='p'>
<span class="verse" id="MT14_17">17&#160;</span>Huan tiimomachtijcahua tiquilhuijque: </div>
<div class='p'>―Tojuanti san tijpiyaj nica macuili pantzi huan ome michime. </div>
<div class='p'>
<span class="verse" id="MT14_18">18&#160;</span>Huan Jesús techilhui: </div>
<div class='p'>―Techhualiquilica catli anquipiyaj. </div>
<div class='p'>
<span class="verse" id="MT14_19">19&#160;</span>Huan Jesús quinilhui nochi nopa masehualme ma mosehuica sacapetlaixco. Huan quiitzqui nopa macuili pantzi huan nopa ome michime, huan ajcotlachixqui ilhuicac, huan quitlascamatqui Toteco. Teipa quitlajcotlapanqui nopa pantzi huan techmacac tojuanti tiimomachtijcahua huan tiquinmajmacaque nopa miyac masehualme. 
<span class="verse" id="MT14_20">20&#160;</span>Huan nochi inijuanti tlacuajque huan cuali ixhuique. Huan teipa tijsentilijque nopa pantlatlapatztli huan michtlatlapatztli catli mocajqui, huan tijtemitijque majtlactli huan ome chiquihuitl. 
<span class="verse" id="MT14_21">21&#160;</span>Huan itztoyaj nepa nechca macuili mil san tlacame catli tlacuajque huan amo tiquinpojque quesqui sihuame huan coneme. </div>
<div class='s'>Jesús nejnenqui aixco </div>
<div class='p'>
<span class="verse" id="MT14_22">22&#160;</span>Huan nimantzi Jesús techilhui tiimomachtijcahua ma ticalaquica ipan cuaacali huan ma titlayacanaca hasta seyoc nali. Huan yaya mocajqui para quinnahuatijtehuas nopa miyac masehualme. 
<span class="verse" id="MT14_23">23&#160;</span>Huan Jesús quinnahuatijtejqui huan tlejcoc iseltzi ipan se tepetl para motlatlajtis. Huan quema tlayohuixqui, itztoya nepa iseltzi. 
<span class="verse" id="MT14_24">24&#160;</span>Huan tocuaacal catli ipan tiyohuiyayaj nejnentoya hasta tlajco ipan hueyi atl, quema pejqui tlaajaca chicahuac. Huan pejqui quicuatopehua tocuaacal, huan nopa atl techhuilanayaya huan ayacmo huelqui tiyohuij para seyoc nali. 
<span class="verse" id="MT14_25">25&#160;</span>Huan quema tlanestihualayaya, Jesús monechcahuico campa tojuanti nejnentihualayaya aixco. 
<span class="verse" id="MT14_26">26&#160;</span>Huan tiimomachtijcahua tiquitaque nejnemiyaya aixco, huan timomajmatijque huan titzajtzique: </div>
<div class='p'>―Huala se animajtzi. </div>
<div class='p'>Huan nelía timomajmatijque. </div>
<div class='p'>
<span class="verse" id="MT14_27">27&#160;</span>Pero Jesús nimantzi technojnotzqui huan techilhui: </div>
<div class='p'>―Ximoyolchicahuaca. Na niJesús. Amo ximomajmatica. </div>
<div class='p'>
<span class="verse" id="MT14_28">28&#160;</span>Huan Pedro quiilhui Jesús: </div>
<div class='p'>―NoTeco, sintla nelía ta, huajca xijchihua ma ninejnemi aixco hasta campa tiitztoc. </div>
<div class='p'>
<span class="verse" id="MT14_29">29&#160;</span>Huan Jesús quiilhui: </div>
<div class='p'>―Xihuala. </div>
<div class='p'>Huan Pedro quisqui ipan cuaacali huan nejnenqui aixco para ajsis campa Jesús. 
<span class="verse" id="MT14_30">30&#160;</span>Pero quema quicajqui nopa ajacatl catli hualayaya chicahuac, nelía momajmati huan pejqui atzonpolihui, huan tzajtzic: </div>
<div class='p'>―NoTeco techmanahui. </div>
<div class='p'>
<span class="verse" id="MT14_31">31&#160;</span>Huan nimantzi Jesús quimaitzqui huan quiilhui: </div>
<div class='p'>―¿Para tlen timomajmati? ¿Para tlen pilquentzi techneltoca? </div>
<div class='p'>
<span class="verse" id="MT14_32">32&#160;</span>Huan quema Jesús ihuaya Pedro tlejcoque ipan tocuaacal, nopa ajacatl moquetzqui. 
<span class="verse" id="MT14_33">33&#160;</span>Huan tiimomachtijcahua tijhueyimatque huan tiquilhuijque: </div>
<div class='p'>―Nelía ta tiIcone Toteco. </div>
<div class='s'>Jesús quinchicajqui masehualme ipan tlali Genesaret </div>
<div class='p'>
<span class="verse" id="MT14_34">34&#160;</span>Huan teipa quema Jesús huan tiimomachtijcahua tiquixcotonque nopa hueyi atl, tiajsitoj tlali Genesaret. 
<span class="verse" id="MT14_35">35&#160;</span>Huan nopa masehualme nepa quiiximatque Jesús huan campa hueli tlayolmelahuatoj ipan inintlal para ya ajsito. Huajca masehualme quinhualicaque campa ya nochi catli mococohuaj para ma quinchicahua. 
<span class="verse" id="MT14_36">36&#160;</span>Huan nopa cocoyani quitlajtlaniyayaj Jesús ma quincahuili quiajsise iyoyo, huan nochi catli quiajsiyayaj iyoyo, mochicahuayayaj.  </div>
<div class='psalmlabel' id='MT15_0'> 15</div>
<div class='s'>Nopa catli techihua amo tlapajpactic </div>
<div class='p'>
<span class="verse" id="MT15_1">1&#160;</span>Huan teipa ajsicoj campa Jesús sequin fariseos huan tlamachtiani tlen itlanahuatilhua Moisés catli hualajtoyaj Jerusalén. Inijuanti quiilhuijque: </div>
<div class='p'>
<span class="verse" id="MT15_2">2&#160;</span>―¿Quenque momomachtijcahua tlaixpanoj? Quicajtoque nopa tlamachtilistli catli tohuejcapan tatahua techmacaque ica quenicatza monequi timomajtequise. Amo momajtequíaj miyac hueltas quen monequi quema tlacuaj. </div>
<div class='p'>
<span class="verse" id="MT15_3">3&#160;</span>Huajca Jesús nojquiya quintlatzintoquili se tlamantli. </div>
<div class='p'>―Huan amojuanti ¿quenque antlaixpanoj huan anquicajtehuaj itlanahuatilhua Toteco san para anquitoquilise amotlalnamiquilis? 
<span class="verse" id="MT15_4">4&#160;</span>Toteco quiijto: ‘Xiquintlepanitaca amotatahua huan amonanahua.’ Huan nojquiya quiijto: ‘Ma miqui aqui quitlaijilhuía inana o itata.’ 
<span class="verse" id="MT15_5-6">5-6&#160;</span>Pero anquinmachtíaj masehualme ma amo quintlepanitaca ininnanahua huan inintatahua. Anquinmachtíaj ma quinilhuica para amo hueli quinpalehuise ica inintechmonequi pampa ya quimacatoque Toteco nochi catli quipiyaj. Huajca anquicahuaj ni tlanahuatili catli Toteco techmacac para anquitoquilise amotlalnamiquilis. 
<span class="verse" id="MT15_7">7&#160;</span>Anmoijixpatlani. Nelía melahuac catli nopa tlajtol pannextijquetl Isaías quiijcuilo huejcajya catli Toteco quiijtojtoya tlen amojuanti: </div>
<div class='q'>
<span class="verse" id="MT15_8">8&#160;</span>‘Ni masehualme tlejtohuaj nechtlepanitaj, pero amo neli, </div>
<div class='q'>pampa ipan ininyolo amo nechelnamiquij. </div>
<div class='q'>
<span class="verse" id="MT15_9">9&#160;</span>Amo tleno quichihuaj quema nechhueyimatij, </div>
<div class='q'>pampa tlamachtíaj san inincamanal masehualme quen eltosquía nocamanal.’ </div>
<div class='p'>
<span class="verse" id="MT15_10">10&#160;</span>Huajca Jesús quinnotzqui nopa miyac masehualme ma monechcahuica huan quinilhui: </div>
<div class='p'>―Xijcaquica cuali catli nimechilhuía huan xijmachilica nocamanal. 
<span class="verse" id="MT15_11">11&#160;</span>Catli se masehuali quicua amo hueli quiijtlacos iixpa Toteco, pero quema quiijtohua camanali catli amo cuali, quena, icamanal quichihua amo tlapajpactic iyolo. </div>
<div class='p'>
<span class="verse" id="MT15_12">12&#160;</span>Huan tojuanti tiimomachtijcahua Jesús timonechcahuicoj huan tijtlatzintoquilijque: </div>
<div class='p'>―¿Ta tijmati nopa fariseos cualanque ica catli tiquijto amantzi? </div>
<div class='p'>
<span class="verse" id="MT15_13">13&#160;</span>Huan Jesús technanquili huan techilhui: </div>
<div class='p'>―Nochi tzomitl catli Toteco amo quitoctoc yaya quimacuis ica nochi inelhuayo, pampa amo iaxca. 
<span class="verse" id="MT15_14">14&#160;</span>Xiquincahuaca nopa fariseos. Itztoque quen popoyotzitzi. Huan masehualme catli quintoquilíaj nojquiya itztoque popoyotzitzi. Huan sintla se popoyotzi quiyacana seyoc popoyotzi, nochi ome huetzise osto ijtic. </div>
<div class='p'>
<span class="verse" id="MT15_15">15&#160;</span>Huan Pedro quiilhui Jesús: </div>
<div class='p'>―Techixtomili nopa huicalotl. </div>
<div class='p'>
<span class="verse" id="MT15_16">16&#160;</span>Huan Jesús quiilhui: </div>
<div class='p'>―¿Niyon amojuanti, amo anquimachilíaj? 
<span class="verse" id="MT15_17">17&#160;</span>Nochi catli quicua se masehuali san pano ipan iijti huan teipa quisa ipan itlacayo. 
<span class="verse" id="MT15_18">18&#160;</span>Pero quema se quiijtohua se camanali fiero, huajca quisas ipan iyolo huan nopa, quena, quichihua amo tlapajpactic nopa masehuali. 
<span class="verse" id="MT15_19">19&#160;</span>Pampa nochi tlalnamiquilistli catli amo cuali quisa ipan ininyolo masehualme. Quema se masehuali temictía, o momecatía, o sihuanemi, o tlachtequi, o istlacati, o tetlaijilhuía, huajca quisa ipan iyolo. 
<span class="verse" id="MT15_20">20&#160;</span>Huan ya nopa, quena, quichihua amo tlapajpactic. Pero sintla se tlacuas huan amo momajtequi quen quiijto nopa tlanahuatili, amo. </div>
<div class='s'>Se sihuatl quitlajtlani Jesús ma quipalehui </div>
<div class='p'>
<span class="verse" id="MT15_21">21&#160;</span>Teipa Jesús quisqui nepa huan yajqui ipan nopa tlali nechca altepeme Tiro huan Sidón. 
<span class="verse" id="MT15_22">22&#160;</span>Huan monechcahuico campa ya se sihuatl catli amo israelita. Yaya se tlali Canaán ejquetl. Huan quiilhui: </div>
<div class='p'>―Toteco, ta tiiteipa ixhui David, techtlasojtla. Noichpoca quipiya se iajacayo Amocualtlacatl catli quitlaijiyohuiltía miyac. Se favor xijtlasojtla huan xijchicahuati. </div>
<div class='p'>
<span class="verse" id="MT15_23">23&#160;</span>Huan Jesús amo tleno quiilhui nopa sihuatl. Huan tiimomachtijcahua tiajsicoj campa ya huan tiquilhuijque: </div>
<div class='p'>―Xiquilhui ne sihuatl para ma ya yohui huan ma ayacmo techtzajtzilijtihuala. </div>
<div class='p'>
<span class="verse" id="MT15_24">24&#160;</span>Huajca Jesús quiilhui nopa sihuatl: </div>
<div class='p'>―Toteco nechtitlantoc ma niquinpalehui israelitame, pampa itztoque quen borregojme catli mocuapolojtoque. </div>
<div class='p'>
<span class="verse" id="MT15_25">25&#160;</span>Huan nopa sihuatl quinechcahuico huan motlancuaquetzqui iixpa huan quiilhui: </div>
<div class='p'>―Toteco, techpalehui. </div>
<div class='p'>
<span class="verse" id="MT15_26">26&#160;</span>Huan Jesús quiilhui: </div>
<div class='p'>―Sintla nimitzpalehuis achtihui huan ta amo tiisraelita, elis quen se catli quinquixtilía inintlacualis teconehua para quinmacas chichime. </div>
<div class='p'>
<span class="verse" id="MT15_27">27&#160;</span>Huan nopa sihuatl quinanquili: </div>
<div class='p'>―Quena, Toteco, pero chichime quicuaj nopa pantlatlapatztli catli tepehui mesaitla quema tlacuaj inintecohua. </div>
<div class='p'>
<span class="verse" id="MT15_28">28&#160;</span>Huajca Jesús quiilhui: </div>
<div class='p'>―Nane, pampa miyac timotemachijtoc ipan na, ya mochicajtoc moichpoca quen tijnequiyaya. </div>
<div class='p'>Huan iichpoca nimantzi mochicajqui. </div>
<div class='s'>Jesús quinchicajqui miyac masehualme </div>
<div class='p'>
<span class="verse" id="MT15_29">29&#160;</span>Huan Jesús quisqui nepa, huan sempa yajqui campa se tepetl nechca hueyi atl Galilea huan tlejcoc ipani huan mosehui. 
<span class="verse" id="MT15_30">30&#160;</span>Huan quinnechcahuicoj nelmiyac masehualme catli quinhualiquiliyayaj catli xocuetzitzi, popoyotzitzi, metzcototique, nonotzitzi, huan catli quipixque sequinoc cocolistli. Huan nochi quintejque nopa cocoyani iicxitla Jesús huan yaya nochi quinchicajqui. 
<span class="verse" id="MT15_31">31&#160;</span>Huajca nopa masehualme quisentlachilijque quema quinitaque catli nonotzitzi, camanaltiyayaj huan tlacaquiyayaj. Huan catli xocuetzitzi, cuali nejnemiyayaj. Huan catli metzcototique, ya nejmaxtic ininmetz. Huan catli popoyotzitzi, ya tlachiyayayaj. Huan yeca nochi quihueyimatque Toteco tlen tiisraelitame. </div>
<div class='s'>Jesús quintlamacac nahui mil tlacame </div>
<div class='p'>
<span class="verse" id="MT15_32">32&#160;</span>Huan Jesús technotzqui tiimomachtijcahua huan techilhui: </div>
<div class='p'>―Niquintlasojtla ni miyac masehualme pampa ya mocajtoque nohuaya eyi tonali huan amo tleno quipiyaj para quicuase. Amo nijnequi niquintitlanis ma yaca ininchajchaj, pampa tlahuel mayanaj huan huelis yamalihuise ipan ojtli. </div>
<div class='p'>
<span class="verse" id="MT15_33">33&#160;</span>Huan tiimomachtijcahua tiquilhuijque: </div>
<div class='p'>―¿Canque tijpantise imiyaca pantzi catli monequi para nochi ni masehualme nica ipan ni huactoc tlali pampa inijuanti nelía miyaqui? </div>
<div class='p'>
<span class="verse" id="MT15_34">34&#160;</span>Huan Jesús techtlatzintoquili: </div>
<div class='p'>―¿Quesqui pantzi anquipiyaj? </div>
<div class='p'>Huan tijnanquilijque: </div>
<div class='p'>―Chicome pantzi huan se quesqui pilmichtzitzi. </div>
<div class='p'>
<span class="verse" id="MT15_35">35&#160;</span>Huan Jesús quinilhui nopa masehualme ma mosehuica tlalchi. 
<span class="verse" id="MT15_36">36&#160;</span>Teipa quiitzqui nopa chicome pantzi huan nopa pilmichtzitzi huan quitlascamatqui Itata huan quitlajcotlapanqui huan pejqui techmajmaca tiimomachtijcahua para ma tiquinmajmacaca nopa masehualme. 
<span class="verse" id="MT15_37">37&#160;</span>Huan nochi tlacuajque huan cuali ixhuique. Huan tiimomachtijcahua tijsentilijque nopa pantlatlapatztli catli mocajqui huan tijtemitijque chicome chiquihuitl. 
<span class="verse" id="MT15_38">38&#160;</span>Huan tlacuajque nahui mil tlacame, pero amo tiquinpojque nopa sihuame huan coneme. 
<span class="verse" id="MT15_39">39&#160;</span>Huajca Jesús quinnahuatijtejqui nopa miyac masehualme, huan tlejcoc ipan nopa cuaacali ipan hueyi atl huan yajqui tlali Magdala.  </div>
<div class='psalmlabel' id='MT16_0'> 16</div>
<div class='s'>Fariseos quinejque quiitase se tlanextilijcayotl </div>
<div class='p'>
<span class="verse" id="MT16_1">1&#160;</span>Huan hualajque nopa fariseos huan nopa saduceos para quimasiltise Jesús ica inincamanal. Huan quitlajtlanijque Jesús ma quichihua se tlanextilijcayotl tlen ilhuicac para quinnextilis sintla quipiya ichicahualis Toteco. 
<span class="verse" id="MT16_2">2&#160;</span>Pero Jesús quinilhui: “Quema temo tonati anquiijtohuaj para mostla cuali tonas pampa tlachichiltic nepa ilhuicac. 
<span class="verse" id="MT16_3">3&#160;</span>Huan sintla ica ijnaloc nesi hasta yayahuic tlamixtentoc, anquiijtohuaj para ama tlaquiyahuis chicahuac. ¡Anmoijixpatlani! Anquimatij tlaque quiijtosnequi nopa mixtli tlen ilhuicac, pero amo anquimachilíaj tlaque quiijtosnequi nochi catli anquiitztoque pano ipan ni tonali. 
<span class="verse" id="MT16_4">4&#160;</span>Amojuanti catli ama anitztoque nelía anfiero masehualme huan anquicajtejtoque Toteco. San amojuanti antechtlajtlaníaj ma nijchihua se tlanextilijcayotl para antechneltocasquíaj. Pero amo nimechmacas seyoc tlanextilijcayotl. San nopa catli panoc ica Jonás eltoc quen se tlanextilijcayotl para amojuanti.” </div>
<div class='p'>Huan Jesús quincajtejqui huan yajqui. </div>
<div class='s'>Imomachtijcahua ma amo quitoquilica inintlamachtil fariseos </div>
<div class='p'>
<span class="verse" id="MT16_5">5&#160;</span>Huan teipa quema Jesús huan tiimomachtijcahua tiajsitoyaj nepa seyoc nali hueyi atl, tiimomachtijcahua timomacaque cuenta para tiquelcajtoyaj tijhualicase pantzi para tijcuase. 
<span class="verse" id="MT16_6">6&#160;</span>Huan Jesús techilhui: </div>
<div class='p'>―Ximotlachilica para amo xijselica inintlasonejcayo fariseos huan saduceos. </div>
<div class='p'>
<span class="verse" id="MT16_7">7&#160;</span>Huan tiimomachtijcahua timoilhuijque se ica seyoc: </div>
<div class='p'>―Techilhuía ya ni pampa tiquelcajque tijhualicase pantzi para tijcuase. </div>
<div class='p'>
<span class="verse" id="MT16_8">8&#160;</span>Huan Jesús quimatiyaya tlaque tiquijtohuayayaj huan huajca techilhui: </div>
<div class='p'>―¿Para tlen anmotequipachohuaj pampa amo anquihualicaque pantzi? Amojuanti san pilquentzi antechneltocaj. 
<span class="verse" id="MT16_9">9&#160;</span>¿Noja ayamo anquimachilíaj nochicahualis? ¿Amo anquielnamiquij catli panoc quema niquintlamacac macuili mil tlacame ica macuili pantzi? ¿Amo anquielnamiquij quesqui chiquihuitl tlacualistli mocajqui quema ya tlacuajtoyaj? 
<span class="verse" id="MT16_10">10&#160;</span>¿Amo anquielnamiquij quesqui chiquihuitl tlacualistli mocajqui quema sempa niquintlamacac nahui mil tlacame ica chicome pantzi? 
<span class="verse" id="MT16_11">11&#160;</span>¿Quenicatza huelis anmoilhuíaj para nimotequipachohua pampa anquielcajque pantzi? Nimechilhuiyaya ximotlachilica para amo xijselica inintlasonejcayo fariseos huan saduceos. </div>
<div class='p'>
<span class="verse" id="MT16_12">12&#160;</span>Huajca tiimomachtijcahua tijmachilijque para Jesús amo techcamanalhuiyaya tlen tlasonejcayotl para pantzi. ¡Amo! Yaya techilhuiyaya ma timotlachilica para amo tijselise inintlamachtil nopa fariseos huan nopa saduceos. </div>
<div class='s'>Pedro quiijto Jesús yaya nopa Cristo catli Toteco quititlantoc </div>
<div class='p'>
<span class="verse" id="MT16_13">13&#160;</span>Teipa Jesús ajsito nechca altepetl Cesarea de Filipo. Huan yaya techtlatzintoquili tiimomachtijcahua: </div>
<div class='p'>―Quema masehualme camanaltij tlen na catli niMocuepqui Masehuali, ¿ajqueya quiijtohuaj para naya? </div>
<div class='p'>
<span class="verse" id="MT16_14">14&#160;</span>Huan tiquilhuijque: </div>
<div class='p'>―Sequin quiijtohuaj ta tiJuan catli tecuaaltiyaya. Sequin quiijtohuaj ta tiElías. Huan sequinoc quiijtohuaj ta tiJeremías o seyoc itlajtol pannextijca Toteco. </div>
<div class='p'>
<span class="verse" id="MT16_15">15&#160;</span>Huan Jesús techtlatzintoquili: </div>
<div class='p'>―¿Huan amojuanti? ¿Ajqueya anquiijtohuaj para naya? </div>
<div class='p'>
<span class="verse" id="MT16_16">16&#160;</span>Huan Simón Pedro quinanquili: </div>
<div class='p'>―Ta tiCristo catli Toteco techilhui techtitlanilisquía. Ta tiIcone Toteco Dios, yaya catli nelía itztoc. </div>
<div class='p'>
<span class="verse" id="MT16_17">17&#160;</span>Huan Jesús quiilhui: </div>
<div class='p'>―Toteco mitztiochijtoc Pedro, tiicone Jonás, pampa amo elqui se masehuali catli mitznextili ajqueya na, pero elqui noTata catli itztoc ipan ilhuicac. 
<span class="verse" id="MT16_18">18&#160;</span>Huan nojquiya nimitzilhuía ta tiPedro catli quiijtosnequi se tipiltetzi. Huan ipan ni hueyi tepatlactli nijquetzas notiopa. Huan nochi chicahualistli ipan mictla amo quema huelis quitlanis. 
<span class="verse" id="MT16_19">19&#160;</span>Nimitzmacas tequiticayotl para tijtlapos campa tlanahuatía Toteco catli itztoc ilhuicac, pampa tiquinpohuilis masehualme quenicatza huelis calaquise nepa. Huan nochi catli tiquilpis nica ipan tlaltipactli, moilpis nepa ipan ilhuicac. Huan catli tijtojtomas ipan tlaltipactli, nojquiya motojtomas nepa ilhuicac. </div>
<div class='p'>
<span class="verse" id="MT16_20">20&#160;</span>Huan Jesús chicahuac techilhui tiimomachtijcahua ma amo aqui tiquilhuica para yaya elqui nopa Cristo catli Toteco techtitlanilijtoya. </div>
<div class='s'>Jesús techilhui miquis huan moyolcuis </div>
<div class='p'>
<span class="verse" id="MT16_21">21&#160;</span>Huan elqui ipan nopa tlatoctzi quema Jesús pejqui techilhuía tiimomachtijcahua para monequi yas Jerusalén. Huan nepa quitlaijiyohuiltisquíaj miyac nopa huehue tlacame tlen israelitame, huan nopa tlayacanca totajtzitzi huan tlamachtiani tlen itlanahuatilhua Moisés. Quiijto para quimictise huan teipa ica eyi tonali, moyolcuis. 
<span class="verse" id="MT16_22">22&#160;</span>Huan Pedro quihuicac iyoca huan quitlacahualti, quiilhui: </div>
<div class='p'>―Ma Toteco Dios mitzpalehui, noTeco, para ni tlaijiyohuilistli ma amo mitzajsi. </div>
<div class='p'>
<span class="verse" id="MT16_23">23&#160;</span>Pero Jesús mocueptiquisqui huan quiilhui Pedro: </div>
<div class='p'>―Techtlalcahui, Amocualtlacatl. Tijnequi techmasiltis para ma amo nijchihua ipaquilis Toteco. Amo timoilhuía catli Toteco Dios moilhuía, san timoilhuía quen masehualme. </div>
<div class='p'>
<span class="verse" id="MT16_24">24&#160;</span>Huajca Jesús techilhui tiimomachtijcahua: </div>
<div class='p'>―Sintla se masehuali quinequi nechtoquilis, ma quitlahuelcahua catli yaya quinequi. Huan ma quitlananas icuamapel huan nechtoquilis mocualtlalijtos para miquis por na. 
<span class="verse" id="MT16_25">25&#160;</span>Pampa catli quinequi momanahuis para amo miquis por nechiximati, quipolos ialma. Pero catli nechtoquilis masque monequi miquis por na, quipantis nemilistli yancuic para nochipa. 
<span class="verse" id="MT16_26">26&#160;</span>Amo quipalehuis se masehuali masque moaxcatisquía nochi ni tlaltipactli, sintla quipolos ialma. Pampa amo onca tleno catli se huelis tlaxtlahuas para quimanahuis ialma quema quipolojtos nepa mictla. 
<span class="verse" id="MT16_27">27&#160;</span>Pampa na catli niMocuepqui Masehuali sempa nihualas ica itlatlanex noTata Dios. Huan itequihuajcahua hualase nohuaya para niquintlaxtlahuis nochi masehualme quen quinamiqui ica catli quichijtoque. 
<span class="verse" id="MT16_28">28&#160;</span>Nelía nimechilhuía, sequin amojuanti catli anmoquetzaj nica, amo anmiquise hasta antechitase quenicatza na catli niMocuepqui Masehuali nimonextis quema nihualas para nitlanahuatis.  </div>
<div class='psalmlabel' id='MT17_0'> 17</div>
<div class='s'>Jesús moixpatlac huan quinnextili itlatlanex </div>
<div class='p'>
<span class="verse" id="MT17_1">1&#160;</span>Huan quema panotoya chicuase tonali, Jesús quihuicac Pedro huan Jacobo ihuaya iicni, Juan, huan tlejcoque ininseltzitzi ipan se huejcapantic tepetl. 
<span class="verse" id="MT17_2">2&#160;</span>Huan nepa Jesús quipatlac itlachiyalis iniixpa huan ixayac cahuanqui quen tonati huan iyoyo mocuepqui chipahuac quen tlahuili. 
<span class="verse" id="MT17_3">3&#160;</span>Huan nimantzi monextijque Moisés huan Elías huan pejque quicamanalhuíaj Jesús. 
<span class="verse" id="MT17_4">4&#160;</span>Huajca Pedro quiilhui Jesús: </div>
<div class='p'>―NoTeco, nelía cuali para tiitztoque nica. Sintla tijnequi, tijchihuase eyi pilxajcaltzitzi. Se para ta, seyoc para Moisés huan seyoc para Elías. </div>
<div class='p'>
<span class="verse" id="MT17_5">5&#160;</span>Huan quema Pedro noja quicamanalhuiyaya Jesús, temoc se mixtli catli cahuaniyaya huan quintzajqui. Huan camanaltic Toteco Dios ipan nopa mixtli huan quiijto: “Ya ni Nocone catli niquicnelía. Nijpiya miyac paquilistli ica catli quichihua. Xijtlacaquilica catli yaya quiijtohua.” </div>
<div class='p'>
<span class="verse" id="MT17_6">6&#160;</span>Huan quema imomachtijcahua quicajque ni camanali, moixtlapachojque huan nelía momajmatijque. 
<span class="verse" id="MT17_7">7&#160;</span>Huan Jesús quinnechcahuico huan quinpanitzqui sesen inijuanti huan quinilhui: </div>
<div class='p'>―Ximoquetzaca huan amo ximajmahuica. </div>
<div class='p'>
<span class="verse" id="MT17_8">8&#160;</span>Huan quema inijuanti ajcotlachixque, amo aqui más quiitaque, san Jesús iseltzi. </div>
<div class='p'>
<span class="verse" id="MT17_9">9&#160;</span>Huan quema temoyayaj tlen tepetl, Jesús quinnahuati: </div>
<div class='p'>―Amo aqui xiquilhuica catli anquiitztoque hasta na catli niMocuepqui Masehuali niquincajtehuas catli mictoque huan nimoyolcuis sempa. </div>
<div class='s'>Jesús quiijto para ya hualajtoc Elías </div>
<div class='p'>
<span class="verse" id="MT17_10">10&#160;</span>Huan imomachtijcahua Jesús quitlatzintoquilijque: </div>
<div class='p'>―¿Para tlen nopa tlamachtiani tlen itlanahuatilhua Moisés quiijtohuaj para achtihui monequi hualas Elías huan teipa hualas nopa Cristo? </div>
<div class='p'>
<span class="verse" id="MT17_11">11&#160;</span>Huan Jesús quinilhui: </div>
<div class='p'>―Nelía Elías huala achtihui para quicualtlalis nochi tlamantli. 
<span class="verse" id="MT17_12">12&#160;</span>Pero nimechilhuía, Elías ya hualajqui huan masehualme amo quiiximatque huan san tlen hueli quichihuilijque. Huan san se ica na catli niMocuepqui Masehuali nojquiya nitlaijiyohuis ininmaco. </div>
<div class='p'>
<span class="verse" id="MT17_13">13&#160;</span>Huajca imomachtijcahua quimachilijque para Jesús quincamanalhuiyaya tlen Juan catli tecuaaltiyaya para yaya eltoya Elías. </div>
<div class='s'>Jesús quichicajqui se oquichpil catli quipiyayaya se iajacayo Amocualtlacatl </div>
<div class='p'>
<span class="verse" id="MT17_14">14&#160;</span>Huan inijuanti sempa ajsicoj campa itztoyaj nopa miyac masehualme, huan hualajqui se tlacatl huan motlancuaquetzqui iixpa Jesús huan quiilhui: </div>
<div class='p'>
<span class="verse" id="MT17_15">15&#160;</span>―Tata, xijtlasojtla nocone huan xijchicahua pampa tlapolohua huan tlaijiyohuía miyac. Quemantic huetzi tlixijco huan quemantic huetzi atitla. 
<span class="verse" id="MT17_16">16&#160;</span>Niquinhualiquili momomachtijcahua pero amo huelque quichicahuaj. </div>
<div class='p'>
<span class="verse" id="MT17_17">17&#160;</span>Huan Jesús quinilhui nopa tlacame catli moquetztoyaj nopona: </div>
<div class='p'>―¡Ay anmasehualme catli ama anitztoque, amo antechneltocaj! ¿Tlaque nijchihuas amohuaya? Amo xitlahuac amotlalnamiquilis. ¿Quesqui tonali monequi nimocahuas amohuaya? ¿Quesqui tonali monequi nimechijiyohuis? </div>
<div class='p'>Huan Jesús quiilhui nopa tlacatl: </div>
<div class='p'>―Techhualiquili mocone. </div>
<div class='p'>
<span class="verse" id="MT17_18">18&#160;</span>Huan Jesús quinahuati ma quisa iajacayo Amocualtlacatl catli calactoya ipan itlacayo, huan yaya quisqui. Huan nopa oquichpil nimantzi mochicajqui. </div>
<div class='p'>
<span class="verse" id="MT17_19">19&#160;</span>Huajca tiimomachtijcahua iyoca tijcamanalhuitoj Jesús huan tijtlatzintoquilijque: </div>
<div class='p'>―¿Para tlen amo tihuelque tijchihuaj ma quisa nopa ajacatl? </div>
<div class='p'>
<span class="verse" id="MT17_20">20&#160;</span>Huan Jesús techilhui: </div>
<div class='p'>―Amo anhuelque pampa noja pilquentzi antechneltocaj. Nelía nimechilhuía, sintla amotlaneltoquilis moscaltisquía quen quichihua se ipilxinajcho mostaza, huelis anquinahuatise ni tepetl: ‘Ximijcuini huan xiya nepa’. Huan nopa tepetl mijcuinis huan mochihuas amocamanal. Sintla cuali antlaneltocase, huelis anquichihuase nochi. 
<span class="verse" id="MT17_21">21&#160;</span>Pero ni tlamantli ajacame amo quisase sintla amo timosahuase huan timotlatlajtise ipan Toteco para ma quisaca. </div>
<div class='s'>Jesús sempa quiijto miquis huan moyolcuis </div>
<div class='p'>
<span class="verse" id="MT17_22">22&#160;</span>Huan quema tiajsitoyaj ipan tlali Galilea, Jesús techilhui tiimomachtijcahua: </div>
<div class='p'>―Nechtemactilise na catli niMocuepqui Masehuali ininmaco tlacame, 
<span class="verse" id="MT17_23">23&#160;</span>huan nechmictise, pero ica eyi tonati nimoyolcuis. </div>
<div class='p'>Huan tiimomachtijcahua nelía timotequipachojque. </div>
<div class='s'>Jesús tlaxtlajqui nopa tomi para tiopamitl </div>
<div class='p'>
<span class="verse" id="MT17_24">24&#160;</span>Teipa Jesús huan tiimomachtijcahua tiajsicoj altepetl Capernaum. Huan hualajque campa Pedro itztoya nopa tlacame catli quisentiliyayaj nopa tomi catli tlainamaj para tiopamitl huan quitlatzintoquilijque: </div>
<div class='p'>―¿Amotlamachtijca tlaxtlahua nopa tomi catli tlainamaj para tiopamitl o amo? </div>
<div class='p'>
<span class="verse" id="MT17_25">25&#160;</span>Huan Pedro quinanquili: </div>
<div class='p'>―Quena, tlaxtlahua. </div>
<div class='p'>Teipa Pedro yajqui quiitato Jesús campa itztoya ipan se cali. Huan quema Pedro noja ayamo tleno quiilhuiyaya, Jesús quitlatzintoquili: </div>
<div class='p'>―¿Quenicatza tiquita, Pedro? Quema tlanahuatiani ipan ni tlaltipactli tlainamaj impuesto, ¿ajqueya quininamaj? ¿Quininamaj ininconehua o seyoc tlali ehuani? </div>
<div class='p'>
<span class="verse" id="MT17_26">26&#160;</span>Huan Pedro quinanquili: </div>
<div class='p'>―Quininamaj seyoc tlali ehuani. </div>
<div class='p'>Huan Jesús quiilhui: </div>
<div class='p'>―Huajca amo monequi para tojuanti catli tiiconehua nopa tlanahuatijquetl ma titlaxtlahuaca. 
<span class="verse" id="MT17_27">27&#160;</span>Pero para amo titecualancamacase, nojquiya titlaxtlahuase. Xiya nepa campa hueyi atl huan xijmajcahua se tepos cuachijcoli para michime. Xijtlanana nopa michi catli achtihui tijcuachijcoltilanas, huan ipan icamac tijpantis se tomi catli quiaxilis para titlaxtlahuase catli tlainamaj para tiopamitl. Huajca xijhuica huan xitlaxtlahuati para na huan para ta.  </div>
<div class='psalmlabel' id='MT18_0'> 18</div>
<div class='s'>Ajqueya más hueyi iixpa Toteco </div>
<div class='p'>
<span class="verse" id="MT18_1">1&#160;</span>Ipan nopa tonal tiimomachtijcahua tijtlatzintoquilijque Jesús: </div>
<div class='p'>―¿Ajqueya itztos más hueyi campa tlanahuatis Toteco catli itztoc ilhuicac? </div>
<div class='p'>
<span class="verse" id="MT18_2">2&#160;</span>Huajca Jesús quinotzqui se conetl huan quiquetzqui tlatlajco tojuanti, 
<span class="verse" id="MT18_3">3&#160;</span>huan techilhui: </div>
<div class='p'>―Nelía nimechilhuía sintla amo anmoyolpatlase huan anmochihuase quen coneme, amo huelis ancalaquise campa Toteco catli itztoc ilhuicac tlanahuatía. 
<span class="verse" id="MT18_4">4&#160;</span>Pampa nepa campa Toteco catli itztoc ilhuicac tlanahuatía elis más hueyi aqui moechcapanos quen se conetl. 
<span class="verse" id="MT18_5">5&#160;</span>Huan aqui quiselía se conetl ipan notoca [18:5 Pampa nechneltoca.] nechselía nojquiya. </div>
<div class='s'>Ma tiquimacasica titlajtlacolchihuase </div>
<div class='p'>
<span class="verse" id="MT18_6">6&#160;</span>“Huan Toteco tlahuel quitlatzacuiltis catli quichihuas se conetl ma ayacmo nechneltoca. Más cuali elisquía quema ayamo quichihua nopa hueyi tlajtlacoli, sintla moilpilisquía se metlatl ipan iquechcuayo huan ma moisahuilti ipan hueyi atl. 
<span class="verse" id="MT18_7">7&#160;</span>Nelía teicneltique masehualme pampa onca miyac tlamantli catli quinyoltilana ma tlajtlacolchihuaca huan masehualme tlajtlacolchihuaj mojmostla. Pero teicnelti se masehuali catli quichihualtía seyoc ma tlajtlacolchihua pampa Toteco quitlatzacuiltis. </div>
<div class='p'>
<span class="verse" id="MT18_8">8&#160;</span>“Sintla momax o moicxi mitzchihualtía xitlajtlacolchihua, huajca xijtzontequi huan xijtlahuiso. Pampa más cuali para ticalaquis nepa campa onca nemilistli ica san setzi momax o san setzi moicxi, huan amo mitzmajcahuase nepa mictla ica motlacayo nejmaxtic. Pampa nepa mictla amo quema sehuis nopa tlitl. 
<span class="verse" id="MT18_9">9&#160;</span>Huan sintla moixteyol quinequi quitlachilis tlajtlacoli, más cuali xijquixti huan xijtlahuiso. Pampa achi más cuali ticalaquis nepa campa onca nemilistli ica san setzi moixteyol huan amo mitzmajcahuase ica nochi ome moixteyol ipan tlitl nepa mictla. </div>
<div class='s'>Nopa borrego catli mocuapolojtoc </div>
<div class='p'>
<span class="verse" id="MT18_10">10&#160;</span>“Xijpiyaca cuidado para amo xiquincahuaca se lado ni coneme pampa itequihuajcahua Toteco catli quinmocuitlahuíaj, mojmostla quiixtlachilíaj noTata nepa ilhuicac. 
<span class="verse" id="MT18_11">11&#160;</span>Pampa na catli niMocuepqui Masehuali nihualajtoc para niquinmaquixtis catli mocuapolojtoque. </div>
<div class='p'>
<span class="verse" id="MT18_12">12&#160;</span>“¿Quenicatza anquiitaj? ¿Tlaque quichihuasquía se masehuali sintla quinpixtoya cien borregojme huan se mocuapolosquía? ¿Amo anmoilhuíaj para quincahuasquía nopa noventa y nueve cuali tzactoque huan yas ipan tepetl quitemoti nopa catli mocuapolojtoc? 
<span class="verse" id="MT18_13">13&#160;</span>Huan sintla quipantis, paquis más ica nopa borrego catli mocuapolojtoya huan amo quen ica nopa noventa y nueve catli amo mocuapolojtoque. 
<span class="verse" id="MT18_14">14&#160;</span>Nojquiya san se ica amoTata catli itztoc nepa ilhuicac. Yaya amo quinequi ma mocuapolo niyon se tlen ni coneme. </div>
<div class='s'>Quema moicni mitzixpano, xijtlapojpolhui </div>
<div class='p'>
<span class="verse" id="MT18_15">15&#160;</span>“Sintla se moicni ipan Toteco mitzixpano, xiya huan iyoca xiquilhui catli mitzchihuilijtoc para san ta huan ya anquimatise. Sintla mitzcaquis huajca sempa elis quen moicni. 
<span class="verse" id="MT18_16">16&#160;</span>Pero sintla amo mitzchihuilis cuenta, xijhuica se o ome mohuaya quen testigos para tijcamanalhuis para ma quimachili catli mitzchihuilijtoc, pampa ijcuilijtoc para temachtli quema ome o eyi testigos tlayolmelahuaj san se para quenicatza panoc se tlamantli. 
<span class="verse" id="MT18_17">17&#160;</span>Huan sintla moicni amo quinchihuilía cuenta nopa masehualme catli tiquinhuicac mohuaya, huajca xiquinpohuili nochi nopa tiopamitl tlen tlaneltocani catli moicni mitzchihuilijtoc. Huan sintla nopa tlaneltocani quiitaj para xitlahuac catli tiquijtohua pero nopa moicni amo quintlacaquilis, huajca xiquitaca quen se catli amo quiiximati Toteco huan se catli fiero inemilis quen se catli tlainama impuesto. </div>
<div class='p'>
<span class="verse" id="MT18_18">18&#160;</span>“Pampa nelía nimechilhuía, nochi catli anquiilpise nica ipan tlaltipactli, moilpis nepa ipan ilhuicac. Huan catli anquitojtomase ipan tlaltipactli nojquiya motojtomas nepa ilhuicac. </div>
<div class='p'>
<span class="verse" id="MT18_19">19&#160;</span>“Huan nojquiya nimechilhuía ya ni, sintla ome tlen amojuanti ipan tlaltipactli anmocahuaj ica san se camanali para anquitlajtlanise Toteco se tlamantli, huajca yaya noTata catli itztoc nepa ilhuicac anmechmacas. 
<span class="verse" id="MT18_20">20&#160;</span>Pampa campa mosentilíaj masehualme ipan notoca [18:20 Catli nechneltocaj.], masque san mosentilíaj ome o eyi, na niitztoc ininhuaya.” </div>
<div class='s'>Nopa tetequipanojquetl catli amo quitlapojpolhui ihuampox </div>
<div class='p'>
<span class="verse" id="MT18_21">21&#160;</span>Huajca Pedro monechcahuico campa Jesús huan quitlatzintoquili: </div>
<div class='p'>―NoTeco, ¿hasta quesqui hueltas monequi nijtlapojpolhuis noicni catli tlatoctzitzi nechchihuilía catli amo cuali? ¿Monequi nijtlapojpolhuis hasta chicompa? </div>
<div class='p'>
<span class="verse" id="MT18_22">22&#160;</span>Huan Jesús quiilhui: </div>
<div class='p'>―Amo san xijtlapojpolhui chicompa. Monequi tijtlapojpolhuijtinemis hasta chicompa setenta hueltas. </div>
<div class='p'>
<span class="verse" id="MT18_23">23&#160;</span>“Quena, monequi tijtlapojpolhuijtinemis pampa Toteco catli itztoc ilhuicac huan catli tlanahuatis eltoc quen ni tlanahuatijquetl ipan ni huicalotl. Se tonal se tlanahuatijquetl quinequiyaya quincuentajchihuas itequipanojcahua catli quitlahuiquiliyayaj. 
<span class="verse" id="MT18_24">24&#160;</span>Huan quema pejqui, quihualiquilijque campa ya se itequipanojca catli quitlahuiquiliyaya majtlactli mil bolsas tlen tomi. 
<span class="verse" id="MT18_25">25&#160;</span>Huan nopa tlacatl amo tleno quipiyayaya para quicuepilis. Huajca nopa tlanahuatijquetl tlanahuati ma quinemacaca nopa tlacatl ihuaya isihua huan iconehua huan nochi catli iaxca, huan ica nopa tomi tlaxtlahuasquía se quentzi tlen catli quitlahuiquiliyaya. </div>
<div class='p'>
<span class="verse" id="MT18_26">26&#160;</span>“Huan quema itequipanojca quicajqui, moixtlapacho iixpa nopa tlanahuatijquetl huan ica nochi iyolo quitlajtlani: ‘Techchiya huan nimitztlaxtlahuis nochi catli nimitztlahuiquilía.’ 
<span class="verse" id="MT18_27">27&#160;</span>Huan nopa tlanahuatijquetl quitlasojtlac huan quiixpolo nochi itlahuiquilis para amo tleno monequi tlaxtlahuasquía. </div>
<div class='p'>
<span class="verse" id="MT18_28">28&#160;</span>“Teipa nopa tetequipanojquetl yajqui huan quipantito se catli tequipanohuayaya ihuaya huan quitlahuiquiliyaya pilquentzi tomi. Huan quiquechpajpatzcato hasta ayacmo hueliyaya tlaijiyotilana huan quiilhui: ‘Techtlaxtlahui amantzi.’ </div>
<div class='p'>
<span class="verse" id="MT18_29">29&#160;</span>“Huan ihuampox motlancuaquetzqui iixpa huan ica nochi iyolo quiilhui: ‘Techchiya huan nimitztlaxtlahuis nochi.’ </div>
<div class='p'>
<span class="verse" id="MT18_30">30&#160;</span>“Pero nopa tetequipanojquetl amo quinejqui quichiyas. Huajca quihuicac ihuampox ipan tlatzactli huan quitzajqui hasta nochi quitlamitlaxtlahuisquía. 
<span class="verse" id="MT18_31">31&#160;</span>Huan sequinoc itequipanojcahua nopa tlanahuatijquetl quiitaque nopa tlacatl catli ininteco quiixpolo itlahuiquilis huan quiitaque catli quichihuilijtoya ihuampox catli pilquentzi quitlahuiquiliyaya. Huajca tlahuel motequipachojque huan yajque quiilhuitoj nopa tlanahuatijquetl catli panoc. </div>
<div class='p'>
<span class="verse" id="MT18_32">32&#160;</span>“Huajca nopa tlanahuatijquetl quinotzqui nopa itequipanojca huan quiilhui: ‘Ta tifiero tlacatl. Na niquixpolo motlahuiquilis huan nochi catli techtlahuiquiliyaya pampa ica nochi moyolo techtlajtlani. 
<span class="verse" id="MT18_33">33&#160;</span>Huajca ¿quenque amo tijtlasojtlac mohuampox catli nechtequipanohua mohuaya quen na nimitztlasojtlac?’ 
<span class="verse" id="MT18_34">34&#160;</span>Huajca iteco cualanqui huan quinmactili ininmaco tlacame catli quitlaijiyohuiltisquíaj hasta tlaxtlahuasquía nochi catli tlahuicayaya achtihuiya. 
<span class="verse" id="MT18_35">35&#160;</span>Huan nojquiya quej nopa quichihuas noTata catli itztoc nepa ilhuicac sintla amojuanti ica nochi amoyolo amo anquintlapojpolhuise sesen amoicni catli anmechchihuilíaj catli amo cuali.”  </div>
<div class='psalmlabel' id='MT19_0'> 19</div>
<div class='s'>Se tlacatl ma amo quicahua isihua </div>
<div class='p'>
<span class="verse" id="MT19_1">1&#160;</span>Huan quema Jesús tlanqui quinilhuía nopa masehualme ni camanali, quisqui estado Galilea huan yajqui estado Judea nechca nopa nali atentli Jordán campa temo tonati. 
<span class="verse" id="MT19_2">2&#160;</span>Huan quitoquilijque miyac masehualme huan quinchicajqui nochi catli mococohuaj nopona. </div>
<div class='p'>
<span class="verse" id="MT19_3">3&#160;</span>Huan hualajque sequin fariseos campa Jesús para quicajcayahuase para quichihualtise ma quiijtos catli amo cuali. Huan inijuanti quitlatzintoquilijque: </div>
<div class='p'>―¿Nopa tlanahuatili quicahuilía se tlacatl ma quicahuas isihua ica tlen hueli tlamantli? </div>
<div class='p'>
<span class="verse" id="MT19_4">4&#160;</span>Huan Jesús quinnanquili: </div>
<div class='p'>―¿Amo anquipojtoque catli ijcuilijtoc ipan Icamanal Toteco campa achtihui Toteco tlasencajqui? Quiijtohua: ‘Yaya quichijqui tlacatl huan sihuatl’. 
<span class="verse" id="MT19_5">5&#160;</span>Huan nojquiya quiijtohua: ‘Yeca se tlacatl quicahuas itata huan inana huan mosansejcotilis ihuaya isihua huan nopa ome itztose quen san se inintlacayo.’ 
<span class="verse" id="MT19_6">6&#160;</span>Huajca ayacmo itztose quen ome. ¡Amo! Nopa ome mochihuase quen san setzi inintlacayo. Toteco quinsansejcotilía se tlacatl ihuaya isihua, huajca amo aqui ma quiniyocatlalis. </div>
<div class='p'>
<span class="verse" id="MT19_7">7&#160;</span>Huan nopa fariseos quitlatzintoquilijque: </div>
<div class='p'>―Huajca ¿quenque Moisés huejcajya quiijto se tlacatl ma quimaca isihua se amatlajcuiloli campa quiijtos para nopa sihuatl ayacmo iaxca huan quej nopa quicahuas? </div>
<div class='p'>
<span class="verse" id="MT19_8">8&#160;</span>Huan Jesús quinnanquili: </div>
<div class='p'>―Pampa anyoltetique, Moisés anmechcahuili antlacame para anquicahuase amosihua ica se amatl, pero Toteco amo quej nopa quisencajqui ma eli ipan ipejya. 
<span class="verse" id="MT19_9">9&#160;</span>Huan nimechyolmelahua sintla se tlacatl quipiya isihua catli amo quiixpanotoc ica seyoc tlacatl huan nopa tlacatl quicahuas huan mosansejcotilis ica seyoc, huajca nopa tlacatl momecatía. Huan sintla se tlacatl mosansejcotilis ica nopa sihuatl catli ihuehue quicajtejtoc, huajca nopa tlacatl nojquiya momecatía. </div>
<div class='p'>
<span class="verse" id="MT19_10">10&#160;</span>Huan tojuanti tiimomachtijcahua tiquilhuijque: </div>
<div class='p'>―Sintla quej nopa monequi para se tlacatl mocahuas ihuaya isihua, huajca más cuali ma amo mosihuajti se tlacatl. </div>
<div class='p'>
<span class="verse" id="MT19_11">11&#160;</span>Huan Jesús quinilhui: </div>
<div class='p'>―Amo nochi hueli quipiyaj nopa yajatili para mocahuase ininseltzitzi. San hueli quichihuaj catli Toteco quinmacatoc nopa chicahualistli. 
<span class="verse" id="MT19_12">12&#160;</span>Sequin tlacame tlen quema tlacatque quimatque para amo quema huelis quipiyase ininsihua. Sequinoc amo huelis quipiyase ininsihua pampa sequinoc quincaparojtoque. Huan itztoque sequinoc tlacame catli amo quipiyaj ininsihua pampa ipan ininyolo quimatij quej nopa achi más huelis tequitise ipan itlanahuatilis Toteco catli itztoc ilhuicac. Huajca aqui hueli catli quimachilía para huelis mocahuas iseltzi, ma mocahua iseltzi. </div>
<div class='s'>Jesús quintiochijqui coneme </div>
<div class='p'>
<span class="verse" id="MT19_13">13&#160;</span>Teipa masehualme quinhualicaque ininconehua campa Jesús para ma quitlali imax huan ma motlatlajtis. Huan tiimomachtijcahua tiquinajhuaque. </div>
<div class='p'>
<span class="verse" id="MT19_14">14&#160;</span>Pero Jesús techilhui: </div>
<div class='p'>―Xiquincahuaca nopa coneme ma hualaca campa na huan amo xiquintzacuilica. Pampa Toteco catli itztoc nepa ilhuicac quinnahuatis masehualme catli nechselíaj quen ni coneme. </div>
<div class='p'>
<span class="verse" id="MT19_15">15&#160;</span>Huajca Jesús quitlali imax ipan nopa coneme huan quintiochijqui. Teipa quisqui huan yajqui. </div>
<div class='s'>Nopa telpoca tominpixquetl </div>
<div class='p'>
<span class="verse" id="MT19_16">16&#160;</span>Huan hualajqui se tlacatl campa Jesús huan quitlatzintoquili: </div>
<div class='p'>―Cuali titlamachtijquetl, ¿tlaque catli cuali monequi nijchihuas para Toteco nechmacas nemilistli yancuic para nochipa? </div>
<div class='p'>
<span class="verse" id="MT19_17">17&#160;</span>Huan Jesús quiilhui: </div>
<div class='p'>―¿Para tlen technotzqui nicuali? ¿Ta tijmachilía para amo aqui cuali, san Dios? Sintla tijnequi Toteco ma mitzmaca nemilistli yancuic para nochipa, huajca xiquinneltoquili itlanahuatilhua. </div>
<div class='p'>
<span class="verse" id="MT19_18">18&#160;</span>Huan nopa tlacatl quitlatzintoquili: </div>
<div class='p'>―¿Tlaque itlanahuatilhua Toteco niquintoquilis? </div>
<div class='p'>Huan Jesús quiilhui: </div>
<div class='p'>―Amo xitemicti, amo ximomecati, amo xitlachtequi, amo aqui xiquistlacahuica. 
<span class="verse" id="MT19_19">19&#160;</span>Xiquintlepanita motata huan monana, huan xiquinicneli sequinoc quen timoicnelía. </div>
<div class='p'>
<span class="verse" id="MT19_20">20&#160;</span>Huan nopa telpoca tlacatl quiilhui: </div>
<div class='p'>―Nochi ya ni nijtoquilijtihualajtoc hasta quema niconetzi nieltoya. ¿Tlaque polihui para nijchihuas? </div>
<div class='p'>
<span class="verse" id="MT19_21">21&#160;</span>Huan Jesús quiilhui: </div>
<div class='p'>―Sintla tijnequi tijchihuas senquistoc catli Toteco quinequi, xiya huan xijnemacati nochi catli tijpiya huan xiquinmaca nopa tomi catli teicneltzitzi. Quej nopa tijpiyas catli ipati para moaxca nepa ilhuicac. Teipa xihuala huan techtoquili. </div>
<div class='p'>
<span class="verse" id="MT19_22">22&#160;</span>Pero quema nopa telpoca tlacatl quicajqui catli Jesús quiilhui, motequipacho huan quistejqui pampa nelía tlapijpixtoya. </div>
<div class='s'>Toteco hueli quichihua nochi </div>
<div class='p'>
<span class="verse" id="MT19_23">23&#160;</span>Huan Jesús techilhui tiimomachtijcahua: </div>
<div class='p'>―Nelía nimechilhuía, nelía ohui para tominpiyani calaquise campa tlanahuatis Toteco catli itztoc ilhuicac. 
<span class="verse" id="MT19_24">24&#160;</span>Sempa nimechilhuía, huelis amo ohui para se hueyi tlapiyali quen se camello panos ipan iixteyol se huitzmalotl, pero ohui para calaquis se masehuali catli tominpiya campa Toteco tlanahuatía. </div>
<div class='p'>
<span class="verse" id="MT19_25">25&#160;</span>Quema tiimomachtijcahua tijcajque ni camanali, tlahuel timotetzaitaque huan tiquilhuijque: </div>
<div class='p'>―Huajca ¿ajqueya huelis momaquixtis tlen itlajtlacolhua? </div>
<div class='p'>
<span class="verse" id="MT19_26">26&#160;</span>Huan Jesús techtlachili huan techilhui: </div>
<div class='p'>―Masehualme amo huelis momaquixtise ininseltzitzi, pero Toteco hueli. Yaya nochi hueli quichihua. </div>
<div class='p'>
<span class="verse" id="MT19_27">27&#160;</span>Huajca Pedro quiilhui Jesús: </div>
<div class='p'>―Xiquita, tojuanti tijcajtejtoque nochi catli tijpixtoyaj para timitztoquilise. Huajca ¿tlaque tijpiyase? </div>
<div class='p'>
<span class="verse" id="MT19_28">28&#160;</span>Huan Jesús techilhui: </div>
<div class='p'>―Nelía nimechilhuía quema ajsis nopa tonal quema Toteco yancuic quichihuas nochi tlaltipactli huan quema na catli niMocuepqui Masehuali nimosehuis ipan nosiya catli yejyectzi para nitlanahuatis ica nochi nohueyitilis, amojuanti catli antechtoquilijtoque anmosehuise ipan majtlactli huan ome siyas catli yejyectzitzi. Huan anquintlajtolsencahuase nopa majtlactli huan ome huejhueyi familias tlen masehualme catli hualajque tlen itelpocahua Israel. 
<span class="verse" id="MT19_29">29&#160;</span>Huan nochi catli quicajtejtoc ichaj, o itlaca icnihua, o isihua icnihua, o inana, o itata, o iconehua, o imil, o isihua, pampa nechneltoquilía [19:29 Por notoca.], quipantis cien huelta catli quicajtoc huan nojquiya Toteco quimacas nemilistli catli yancuic para nochipa. 
<span class="verse" id="MT19_30">30&#160;</span>Pero miyac masehualme catli nochi quintlepanitaj ama, ayacmo aqui quintlepanitas ipan nopa tonal. Huan miyac catli amo aqui quintlepanita ama, nochi quitlepanitase ipan nopa tonali.  </div>
<div class='psalmlabel' id='MT20_0'> 20</div>
<div class='s'>Nopa tequipanohuani ipan mili </div>
<div class='p'>
<span class="verse" id="MT20_1">1&#160;</span>“Quema tlanahuatis Toteco catli itztoc ilhuicac, yaya tetlaxtlahuis. Yaya itztoc quen ni tetata catli quipixtoya miyac tlali huan se tonal quisqui ica ijnaltzi huan quintemoto tequipanohuani ma tequipanoca ipan ixocomecamil. 
<span class="verse" id="MT20_2">2&#160;</span>Huan quinilhui quintlaxtlahuisquía tlen ipati se tonal tequitl. Huajca inijuanti tequipanotoj ipan ixocomecamil. 
<span class="verse" id="MT20_3">3&#160;</span>Huan nechca las nueve ica ijnaloc nopa tecojtli yajqui tianquis huan quinitac sequinoc tlacame catli amo tequitiyayaj. 
<span class="verse" id="MT20_4">4&#160;</span>Huajca quinilhui: ‘¿Amo anquinequij antechpalehuise ama ipan noxocomecamil? Xihualaca huan nimechtlaxtlahuis catli quinamiqui.’ Huajca inijuanti nojquiya yajque. 
<span class="verse" id="MT20_5">5&#160;</span>Huan nopa tlacatl sempa yajqui tianquis tlajco tona huan sempa quinpanti sequinoc para ma quipalehuica. Huan sempa yajqui tianquis nechca las tres huan quinpanti sequinoc, huan nojquiya quintitlanqui ma tequipanotij imila. 
<span class="verse" id="MT20_6">6&#160;</span>Quema san quentzi polihuiyaya para las cinco, sempa yajqui huan quinpanti sequinoc catli amo tequitiyayaj huan quinilhui: ‘¿Para tlen san anmoquetztoque nica huan san anquipolohuaj tonali?’ </div>
<div class='p'>
<span class="verse" id="MT20_7">7&#160;</span>“Huan quiilhuijque: ‘Pampa amo aqui techtlanehui ma tijpalehuica.’ </div>
<div class='p'>“Huajca quinilhui: ‘Techpalehuiquij nojquiya ipan noxocomecamil, huan nimechtlaxtlahuis quen quinamiqui.’ </div>
<div class='p'>
<span class="verse" id="MT20_8">8&#160;</span>“Huan ica tlapoyahui, nopa tlacatl quinotzqui itlayacanca huan quiilhui: ‘Xiquinnotza nopa tequipanohuani huan xiquintlaxtlahui. Achtihui xiquintlaxtlahui catli más tiotlac ajsicoj, huan hasta teipa xiquintlaxtlahui catli hualajque ijnaltzi.’ </div>
<div class='p'>
<span class="verse" id="MT20_9">9&#160;</span>“Huan quema inijuanti catli tequiticoj a las cinco monechcahuicoj, quintlaxtlahui quen ipati senquistoc se tonal tequitl. 
<span class="verse" id="MT20_10">10&#160;</span>Huan quej nopa quintlaxtlahuijtiyajqui hasta ajsic campa nopa catli ajsicoj ijnaltzi, huan nopa masehualme moilhuiyayaj para ininteco quintlaxtlahuisquía quentzi más, pero nojquiya quinmacac tlen se tonal tlaxtlahuili. 
<span class="verse" id="MT20_11">11&#160;</span>Huan quema ya quiselijtoyaj inintomi, mocualanijque ica ininteco. 
<span class="verse" id="MT20_12">12&#160;</span>Huan quiilhuijque: ‘Ni tlacame catli teipa hualajque san tequitque se hora huan quitlanque san se quen tojuanti catli titequitque chicahuac se tonal huan quema chicahuac eltoya tonati.’ </div>
<div class='p'>
<span class="verse" id="MT20_13">13&#160;</span>“Pero ininteco quinilhui: ‘Nohuampoyohua, amo nimechcajcayajtoc. Nimechilhui nimechtlaxtlahuisquía catli ipati se tonal tequitl huan quej nopa nimechtlaxtlahui. 
<span class="verse" id="MT20_14">14&#160;</span>Xijcuica amotomi huan ya xiyaca. Na nijnequi niquintlaxtlahuis ni tlacame catli hualajque tiotlac san se quen amojuanti. 
<span class="verse" id="MT20_15">15&#160;</span>¿Amo nijpiya tlanahuatili nijchihuas catli nijnequi ica notomi? Huelis san anquinchicoitaj pampa nelía cuali niquintlaxtlahui.’ </div>
<div class='p'>
<span class="verse" id="MT20_16">16&#160;</span>“Quej nopa ica masehualme catli ama tlayacanaj, teipa elise catli mocahuase tlatepotzco. Huan catli hasta tlatepotzco mocahuaj ama, teipa elise catli tlayacanase, pampa Toteco quinnotzas miyac masehualme pero san sequin quintlapejpenis para iaxcahua.” </div>
<div class='s'>Jesús sempa techilhui para miquis huan moyolcuis </div>
<div class='p'>
<span class="verse" id="MT20_17">17&#160;</span>Teipa Jesús tlejcotiyohuiyaya para altepetl Jerusalén, huan ipan ojtli techhuicac timajtlacme huan ome tiimomachtijcahua iyoca huan techilhui: </div>
<div class='p'>
<span class="verse" id="MT20_18">18&#160;</span>―Xiquitaca. Amantzi tiyohuij altepetl Jerusalén huan nepa nechtemactilise na catli niMocuepqui Masehuali ica nopa tlayacanca totajtzitzi huan ica nopa tlamachtiani tlen itlanahuatilhua Moisés. Huan inijuanti quiijtose para ma nimiqui. 
<span class="verse" id="MT20_19">19&#160;</span>Huan nechtemactilise ininmaco seyoc tlali ehuani. Huan inijuanti nechhuihuiitase huan nechcuartajhuise, huan nechcuamapeloltise. Pero ipan eyi tonati nimoyolcuis. </div>
<div class='s'>Ininnana Juan huan Jacobo quitlajtlani Jesús para miyac tequiticayotl </div>
<div class='p'>
<span class="verse" id="MT20_20">20&#160;</span>Huan ininnana Juan huan Jacobo monechcahuico campa Jesús ininhuaya nopa ome itelpocahua. Ni telpocame eliyayaj iconehua Zebedeo. Huan ininnana motlancuaquetzqui iixpa Jesús para quitlajtlanis se cualtiloni. </div>
<div class='p'>
<span class="verse" id="MT20_21">21&#160;</span>Huan Jesús quiilhui: </div>
<div class='p'>―¿Tlaque tijnequi? </div>
<div class='p'>Huan nopa sihuatl quiilhui: </div>
<div class='p'>―Xitlanahuati para ni ome notelpocahua para ma mosehuica, se ipan monejmac huan seyoc ipan moopoch quema titlanahuatis. </div>
<div class='p'>
<span class="verse" id="MT20_22">22&#160;</span>Huan Jesús quinilhui: </div>
<div class='p'>―Amo anquimatij tlaque techtlajtlaníaj. </div>
<div class='p'>Huan Jesús quintlatzintoquili itelpocahua: </div>
<div class='p'>―¿Anquimachilíaj para anhuelise antlaijiyohuise quen na nitlaijiyohuis ica se ome tonali? </div>
<div class='p'>Huan quinanquilijque: </div>
<div class='p'>―Quena, tihuelise. </div>
<div class='p'>
<span class="verse" id="MT20_23">23&#160;</span>Huan Jesús quinilhui: </div>
<div class='p'>―Nelía catli anquiijtohuaj, miyac antlaijiyohuise quen na nitlaijiyohuis, pero amo notequi para niquijtos ajqueya mosehuis ipan nonejmac huan ipan noopoch. NoTata, quena, yaya quimati ajqueya mosehuis nepa. </div>
<div class='p'>
<span class="verse" id="MT20_24">24&#160;</span>Huan timajtlacme tiimomachtijcahua tijcajque catli quiijtojque huan ticualanque ininhuaya nopa ome icnime. 
<span class="verse" id="MT20_25">25&#160;</span>Huajca Jesús technotzqui nochi ma timonechcahuica campa ya itztoya, huan techilhui: </div>
<div class='p'>―Anquimatij para tlanahuatiani ipan ni tlaltipactli nelía tlanahuatíaj chicahuac. Huan huejhueyi tlacame quinequij ininmasehualhua nimantzi ma quinneltoquilica inincamanal. 
<span class="verse" id="MT20_26">26&#160;</span>Pero amo quej nopa elis para amojuanti anmochihuase anhuejhueyi. 
<span class="verse" id="MT20_27">27&#160;</span>Sintla se tlen amojuanti quinequi mohueyichihuas, monequi elis inintequipanojca nochi sequinoc. 
<span class="verse" id="MT20_28">28&#160;</span>Xijchihuaca quen na catli niMocuepqui Masehuali. Amo nihualajtoc para niquinnahuatis masehualme ma nechtequipanoca. ¡Amo! Nihualajtoc para niquintequipanos masehualme, huan para nimotemactilis huan nimiquis para nitlaxtlahuas catli monequi para niquinmajcahualtis miyac masehualme. </div>
<div class='s'>Jesús quinchicajqui ome popoyotzitzi </div>
<div class='p'>
<span class="verse" id="MT20_29">29&#160;</span>Huan quema Jesús quisayaya altepetl Jericó, miyac masehualme quitoquilijtiyohuiyayaj. 
<span class="verse" id="MT20_30">30&#160;</span>Huan mosehuiyayaj ojteno ome tlacame catli popoyotzitzi huan quicajque para panoyaya Jesús. Huan huajca pejque quiijtohuaj chicahuac: </div>
<div class='p'>―¡Toteco, tiiteipa ixhui David, techtlasojtla! </div>
<div class='p'>
<span class="verse" id="MT20_31">31&#160;</span>Huan nopa miyac masehualme chicahuac quintlacahualtiyayaj para ma ayacmo tlahuejchihuaca. Pero nopa popoyotzitzi achi más tzajtziyayaj: </div>
<div class='p'>―¡Toteco, tiiteipa ixhui David, techtlasojtla! </div>
<div class='p'>
<span class="verse" id="MT20_32">32&#160;</span>Huan Jesús moquetzqui huan quinilhui: </div>
<div class='p'>―¿Tlaque anquinequij ma nimechchihuili? </div>
<div class='p'>
<span class="verse" id="MT20_33">33&#160;</span>Huan quiilhuijque: </div>
<div class='p'>―Toteco, tijnequij titlachiyase. </div>
<div class='p'>
<span class="verse" id="MT20_34">34&#160;</span>Huan Jesús quintlasojtlac huan quitlali imax ipan iniixteyolhua huan nimantzi tlachixtejque huan inijuanti quitoquilijque ipan ojtli.  </div>
<div class='psalmlabel' id='MT21_0'> 21</div>
<div class='s'>Jesús calajqui Jerusalén ipan se burro </div>
<div class='p'>
<span class="verse" id="MT21_1">1&#160;</span>Huan Jesús huan nochi tojuanti catli tinejnemiyayaj ihuaya timonechcahuiyayaj altepetl Jerusalén. Huan tiajsitoj ipan se pilaltepetzi catli itoca Betfagé, nechca nopa tepetl catli itoca Olivos. Huan Jesús quinnotzqui ome imomachtijcahua para quintitlanis ipan se rancho nechca. 
<span class="verse" id="MT21_2">2&#160;</span>Huan quinilhui: </div>
<div class='p'>―Xiyaca ipan ne altepetl catli mocahua toixmelac. Nepa anquipantise se burra ilpitoc ihuaya icone. Xiquintojtomaca huan techhualiquilica. 
<span class="verse" id="MT21_3">3&#160;</span>Huan sintla se masehuali anmechtlatzintoquilis tlaque anquichihuaj, xiquilhuica: ‘Toteco quinequi quintequihuis para se tlatoctzi huan nimantzi mitzcuepilis.’ </div>
<div class='p'>
<span class="verse" id="MT21_4">4&#160;</span>Quichijqui ni para ma pano catli huejcajya quiijcuilo nopa tlajtol pannextijquetl para panosquía. Yaya huejcajya quiijtojtoya: </div>
<div class='q'>
<span class="verse" id="MT21_5">5&#160;</span>“Xiquinilhui altepetl Jerusalén [21:5 Altepetl Jerusalén nojquiya itoca Sion.] ehuani ni camanali: </div>
<div class='q'>‘Xiquitaca, ya huala amotlanahuatijca. </div>
<div class='q'>Yaya amo mohueyimati. </div>
<div class='q'>Mosehuijtihualas ipan se pilburrojtzi. </div>
<div class='q'>Quena, mosehuijtihualas ipan icone se burra catli quimati tlamama.’ ” </div>
<div class='m'>Quej nopa quiijcuilo nopa tlajtol pannextijquetl catli huejcajya. </div>
<div class='p'>
<span class="verse" id="MT21_6">6&#160;</span>Huan nopa ome imomachtijcahua Jesús yajque huan quichijque quen Jesús quinilhui. 
<span class="verse" id="MT21_7">7&#160;</span>Huan quihualicaque nopa burra ihuaya icone. Huan tijtlalilijque totlaque ininpani huan Jesús tlejcoc. 
<span class="verse" id="MT21_8">8&#160;</span>Huan itztoyaj tohuaya tlahuel miyac masehualme huan quisojque inintlaque ipan ojtli. Sequinoc quimapostejque ininmacuayo apachijtli huan quitenque ipan ojtli para ma ipan nejnemi ipilburro Jesús. 
<span class="verse" id="MT21_9">9&#160;</span>Huan nochi nopa miyac masehualme catli quiyacanayayaj Jesús huan nochi más catli yohuiyayaj itepotzco chicahuac tlahuejchihuayayaj huan quiijtohuayayaj: </div>
<div class='q'>“¡Timitzhueyichihuaj ta catli tiiteipa ixhui Tlanahuatijquetl David! </div>
<div class='q'>¡Ma Toteco Dios mitztiochihua ta catli tihuala ica itequiticayo Toteco! </div>
<div class='q'>¡Ma tijhueyichihuaca Toteco Dios catli itztoc ilhuicac por catli techchihuilijtoc!” </div>
<div class='p'>
<span class="verse" id="MT21_10">10&#160;</span>Huan quema Jesús calajqui ipan altepetl Jerusalén, nochi hualajque quitlachilicoj tlaque panoyaya huan motlatzintoquiliyayaj: </div>
<div class='p'>―¿Ajqueya huala? </div>
<div class='p'>
<span class="verse" id="MT21_11">11&#160;</span>Huan masehualme quiijtojque: </div>
<div class='p'>―Yaya ne tlajtol pannextijquetl Jesús catli ehua Nazaret ipan estado Galilea. </div>
<div class='s'>Jesús quintojtocac tlanemacani ipan tiopamitl </div>
<div class='p'>
<span class="verse" id="MT21_12">12&#160;</span>Huan Jesús calajqui ipan nopa hueyi israelita tiopamitl huan quintojtocac nochi catli tlanemacayayaj huan tlacohuayayaj tiopan calijtic. Huan quintepehuili ininmesas catli quipatlayayaj tomi catli huala seyoc tlali, huan nojquiya quintepehuili ininsiyas catli tenemaquiltiyayaj palomas. 
<span class="verse" id="MT21_13">13&#160;</span>Huan Jesús quinilhui: </div>
<div class='p'>―Ijcuilijtoc ipan Icamanal Toteco campa yaya quiijtohua: ‘Nochi masehualme quitocaxtise nochaj: Nopa Cali Campa Masehualme Motlatlajtíaj.’ Pero anquichijtoque campa mosentilíaj tlachtequini para quintlachtequilise catli hualahuij. </div>
<div class='p'>
<span class="verse" id="MT21_14">14&#160;</span>Huan hualajque campa Jesús nepa tiopan calijtic catli popoyotzitzi huan catli xocuetzitzi, huan yaya quinchicajqui. 
<span class="verse" id="MT21_15">15&#160;</span>Pero nopa tlayacanca totajtzitzi huan nopa tlamachtiani tlen itlanahuatilhua Moisés quiitaque nopa tiochicahual nextili catli Jesús quichihuayaya huan nojquiya quinitaque nopa coneme tiopan calijtic catli chicahuac quiijtohuayayaj: “Timitzhueyichihuaj ta tiiteipa ixhui David.” </div>
<div class='p'>Huajca cualanque, 
<span class="verse" id="MT21_16">16&#160;</span>huan quiilhuijque Jesús: </div>
<div class='p'>―¿Amo tijcaqui catli quiijtohuaj tlen ta? </div>
<div class='p'>Huan Jesús quinilhui: </div>
<div class='p'>―Quena, nijcaqui. Huelis amo anquipojtoque ipan Icamanal Toteco campa quiijtohua: </div>
<div class='q'>‘Toteco ta tijchijtoc para coneme huan pilconetzitzi ma mitzhueyichihuaca.’ </div>
<div class='p'>
<span class="verse" id="MT21_17">17&#160;</span>Huan Jesús quincajtejqui huan yajqui altepetl Betania huan nepa tonilito. </div>
<div class='s'>Jesús quiajhuac se higuera cuahuitl </div>
<div class='p'>
<span class="verse" id="MT21_18">18&#160;</span>Huan hualmostla ica ijnaloc Jesús itztoya ipan ojtli mocuepayaya para Jerusalén huan mayantoya. 
<span class="verse" id="MT21_19">19&#160;</span>Huan ojteno Jesús quiitac se higuera cuahuitl huan monechcahuito huan quiitac amo quipiya itlajca. San ixihuiyo quipiyayaya. Huan Jesús quiilhui nopa cuahuitl: </div>
<div class='p'>―Cuahuitl, ayacmo quema titemacas motlajca. </div>
<div class='p'>Huan nimantzi huajqui nopa cuahuitl. 
<span class="verse" id="MT21_20">20&#160;</span>Huan quema tiimomachtijcahua tiquitaque para huajqui nopa cuahuitl, timosentlachilijque huan tijtlatzintoquilijque: </div>
<div class='p'>―¿Quenicatza elqui para nimantzi huajqui ni cuahuitl? </div>
<div class='p'>
<span class="verse" id="MT21_21">21&#160;</span>Huan Jesús technanquili: </div>
<div class='p'>―Nelía nimechilhuía, monequi quema anquitlajtlaníaj Toteco se tlamantli, xijneltocaca ica nochi amoyolo para temachtli Toteco anmechmacas, huan huajca anmechmacas. Sintla san anmoilhuíaj huelis anmechmacas o huelis amo, huajca amo tleno anmechmacas. Nojquiya huelis anquichihuase sequinoc tlamantli catli más huejhueyi tlen nijchijtoc ica ni cuahuitl. Huelis anquiilhuise se tepetl: ‘Ximijcuini tepetl huan ximomajcahua ipan hueyi atl’, huan quej nopa panos. 
<span class="verse" id="MT21_22">22&#160;</span>Huan nochi catli anquitlajtlanise Toteco huan anquineltocase temachtli Toteco anmechmacas, anquiselise. </div>
<div class='s'>Nopa tlayacanani quitlatzintoquilijque Jesús tlen itequiticayo </div>
<div class='p'>
<span class="verse" id="MT21_23">23&#160;</span>Huan quema Jesús sempa ajsico ipan nopa hueyi tiopamitl huan tlamachtiyaya, hualajque nopa tlayacanca totajtzitzi huan nopa huehue tlacame tlen israelitame huan quiilhuijque: </div>
<div class='p'>―¿Tlaque tequiticayotl tijpiya para tijchihua nochi ni tlamantli catli tijchijtinemi? ¿Ajqueya mitzmacatoc tequiticayotl? </div>
<div class='p'>
<span class="verse" id="MT21_24">24&#160;</span>Huan Jesús quinilhui: </div>
<div class='p'>―Nojquiya nimechtlatzintoquilis se tlamantli. Sintla xitlahuac antechnanquilise, huajca nojquiya nimechilhuis ajqueya nechmacac tequiticayotl para nijchihuas catli nijchihua. 
<span class="verse" id="MT21_25">25&#160;</span>¿Ajqueya quititlanqui Juan para ma tecuaaltiqui? ¿Toteco quititlanqui o san masehualme? </div>
<div class='p'>Huajca inijuanti pejque mocamanalhuíaj quenicatza quinanquilisquíaj. Quiijtojque: </div>
<div class='p'>―Sintla tiquijtose Toteco quititlanqui Juan, huajca Jesús techtlatzintoquilis quenque amo tijneltocaque. 
<span class="verse" id="MT21_26">26&#160;</span>Huan sintla tiquijtose san masehualme quimacaque Juan itequiticayo, huajca techchihuilise catli fiero ni masehualme, pampa inijuanti quineltocaj para Juan eliyaya se itlajtol pannextijca Toteco. </div>
<div class='p'>
<span class="verse" id="MT21_27">27&#160;</span>Huajca quiilhuijque Jesús: </div>
<div class='p'>―Tojuanti amo tijmatij ajqueya quititlanqui Juan. </div>
<div class='p'>Huajca Jesús quinilhui: </div>
<div class='p'>―Amo antechnanquilijque xitlahuac, huajca na nojquiya amo nimechilhuis ajqueya nechmacatoc tequiticayotl para nijchihuas catli nijchihua. </div>
<div class='s'>Se tlacatl huan ome itelpocahua </div>
<div class='p'>
<span class="verse" id="MT21_28">28&#160;</span>Jesús quinilhui: </div>
<div class='p'>―¿Tlaque anmoilhuíaj tlen ni huicalotl catli nimechpohuilis? Se tlacatl quinpixtoya ome itelpocahua huan yajqui campa nopa achtihui ejquetl huan quiilhui: ‘Nocone, xiya ama xitequipanoti nepa ipan toxocomecamil.’ 
<span class="verse" id="MT21_29">29&#160;</span>Huan yaya quinanquili: ‘Amo, Papá, amo nijnequi niyas.’ Pero teipa moyolpatlac huan yajqui tequipanoto. 
<span class="verse" id="MT21_30">30&#160;</span>Huan teipa nopa tetata yajqui campa ne se itelpoca huan nojquiya quiilhui ma tequipanoti. Huan yaya quiilhui: ‘Quena, Papá, ya niyas.’ Pero amo yajqui. 
<span class="verse" id="MT21_31">31&#160;</span>Huajca, ¿catlique nopa ome iconehua quichijqui catli itata quinequiyaya ma quichihua? </div>
<div class='p'>Huan quinanquilijque: </div>
<div class='p'>―Nopa telpocatl catli achtihui. </div>
<div class='p'>Huan Jesús quinilhui: </div>
<div class='p'>―Nelía nimechilhuía nopa fiero tlacame catli tlainamaj impuesto huan nopa tlacanenca sihuame anmechtlayacancuilise para calaquise nepa campa Toteco tlanahuatía. 
<span class="verse" id="MT21_32">32&#160;</span>Pampa achtihui Juan catli tecuaaltiyaya tlamachtico nopa ojtli catli xitlahuac, huan amo anquineltocaque. Pero nopa tlacame catli tlainamaj impuesto huan sihuame catli tlacanemij, quena, quineltocaque. Huan masque anquiitaque quen quipatlaque ininnemilis, noja amo anmoyolpatlaque para huelis anquineltocase. </div>
<div class='s'>Se huicalotl tlen tequipanohuani catli amo cuajcualme </div>
<div class='p'>
<span class="verse" id="MT21_33">33&#160;</span>Huan Jesús quinilhui: </div>
<div class='p'>―Xijtlacaquilica ni huicalotl catli nimechpohuilis. Itztoya se tlacatl catli quitojqui xocomecatl ipan imil huan quitzajqui yahualtic huan tlacoyoni campa tepejpechtitla para ipan quipatzcas itlajca. Huan nojquiya quichijqui se tecali catli huejcapantic para ipan tlejcos para quimocuitlahuis nochi imil. Huan quincahuilijtejqui ininmaco sequinoc tlacame para ma quimocuitlahuica huan teipa ma quitlajcoitasquíaj itlajca nopa mili. Huan teipa nopa catli axcahue quisqui huan yajqui huejca. 
<span class="verse" id="MT21_34">34&#160;</span>Huan quema ajsic tonali para tlatequistli, nopa catli axcahue quintitlanqui se ome itequipanojcahua para ma quinitatij nopa tlacame para ma quinmacaca catli ya iaxcatis tlen nopa tlatequistli. 
<span class="verse" id="MT21_35">35&#160;</span>Pero nopa tlacame catli ininmaco eltoya nopa mili quinitzquijque itequipanojcahua. Huan se quimaquilijque, huan seyoc quimictijque huan seyoc quitejtzonque. 
<span class="verse" id="MT21_36">36&#160;</span>Huan nopa catli axcahue sempa quintitlanqui achi miyaqui itequipanojcahua huan nojquiya san se quinchihuilijque. </div>
<div class='p'>
<span class="verse" id="MT21_37">37&#160;</span>“Teipa nopa catli axcahue quititlanqui itelpoca pampa moilhui temachtli quitlepanitase notelpoca. 
<span class="verse" id="MT21_38">38&#160;</span>Pero quema nopa amo cuajcualme quiitaque itelpoca, moilhuijque se ica seyoc: ‘Yaya ni catli teipa quiselis ni xocomeca mili para iaxca. Huajca ma tijmictica huan teipa ni mili elis toaxca.’ 
<span class="verse" id="MT21_39">39&#160;</span>Huajca quiitzquijque itelpoca ininteco huan quitlahuisojque xocomeca milteno huan quimictijque. </div>
<div class='p'>
<span class="verse" id="MT21_40">40&#160;</span>“Huajca, ¿tlaque anmoilhuíaj nopa catli axcahue quinchihuilis nopa fiero tlacame quema yaya mocuepas?” </div>
<div class='p'>
<span class="verse" id="MT21_41">41&#160;</span>Huan nopa masehualme quinanquilijque Jesús: </div>
<div class='p'>―Nopa catli axcahue quinmictis nopa fiero tlacame, niyon amo quintlasojtlas. Huan teipa quincahuilis sequinoc ma quimocuitlahuica ixocomecamil catli nelía quicuepilise catli iaxca quema oncas tlatequistli. </div>
<div class='p'>
<span class="verse" id="MT21_42">42&#160;</span>Huan Jesús quinilhui: </div>
<div class='p'>―¿Amo anquipojtoque campa ijcuilijtoc ipan Icamanal Toteco campa camanalti tlen na quen nise hueyi tetl? Quej ni quiijtohua: </div>
<div class='q'>‘Nopa hueyi tetl catli calchihuani amo quinejque quitequihuise, </div>
<div class='q'>huan quitlahuisojque, </div>
<div class='q'>teipa elqui catli más monequiyaya para yas calnacastla, </div>
<div class='q'>huan ipan quiquetzase nopa cali. </div>
<div class='q'>Elis yaya Toteco catli quichihua quej nopa ma pano, </div>
<div class='q'>huan nelía yejyectzi tiquitaj catli quichihua.’ </div>
<div class='m'>
<span class="verse" id="MT21_43">43&#160;</span>Huajca nimechilhuía Toteco quichihuas quen nopa catli axcahue huan ayacmo anmechcahuilis ancalaquise campa Toteco tlanahuatía pampa amo antechnequij, pero quincahuilis ma calaquica masehualme catli nechselise huan quichihuase catli cuali quen catli quinamiqui para catli itztoque ipan itlanahuatilis. 
<span class="verse" id="MT21_44">44&#160;</span>Huan catli amo nechnequi eltos quen se catli huetzis ipan nopa hueyi tetl huan tlahuel mococos. Huan na ninopa hueyi tetl huan quema nijpanajsis catli amo nechselía, nijchihuas tlatixtic. </div>
<div class='p'>
<span class="verse" id="MT21_45">45&#160;</span>Huan quema nopa tlayacanca totajtzitzi huan nopa fariseos quicajque ni eyi huicalotl, quimachilijque para Jesús camanaltiyaya tlen inijuanti. 
<span class="verse" id="MT21_46">46&#160;</span>Pero masque quinequiyayaj quiitzquise Jesús para quitzacuase, quinimacasiyayaj nopa miyac masehualme catli quitlepanitayayaj Jesús huan quiitayayaj para se itlajtol pannextijca Toteco.  </div>
<div class='psalmlabel' id='MT22_0'> 22</div>
<div class='s'>Se huicalotl tlen se hueyi tlacualistli </div>
<div class='p'>
<span class="verse" id="MT22_1">1&#160;</span>Huan Jesús sempa pejqui quincamanalhuía nopa miyac masehualme ica huicalotl huan quinilhui: 
<span class="verse" id="MT22_2">2&#160;</span>“Campa tlanahuatis Toteco catli itztoc ipan ilhuicac, eltos quen se tlanahuatijquetl catli quichijqui se hueyi tlacualistli tlen nenamictili quema mosihuajti itelpoca. 
<span class="verse" id="MT22_3">3&#160;</span>Huan quintitlanqui itequipanojcahua ma quinyolmelahuatij nochi tlanotzalme ma hualaca campa nopa tlacualistli tlen nenamictili, pero nopa tlanotzalme amo quinejque hualase. </div>
<div class='p'>
<span class="verse" id="MT22_4">4&#160;</span>“Huajca sempa nopa tlanahuatijquetl quintitlanqui sequinoc itequipanojcahua ma yaca huan quinilhuitij: ‘Xiquinilhuica nopa tlanotzalme para ya nijsencajtoc ni tlacualistli. Niquinmictijtoc nohuacaxhua catli más tomahuaque, huan nochi eltoc para titlacuase. Xiquinilhuica ma hualaca ipan ni tlacualistli tlen nenamictili.’ 
<span class="verse" id="MT22_5">5&#160;</span>Pero nopa tlanotzalme amo quinchihuilijque cuenta inincamanal huan nochi yajque ipan inintequi. Se yajqui imila huan seyoc yajqui tlanemacato. 
<span class="verse" id="MT22_6">6&#160;</span>Huan hasta sequinoc quinitzquijque itequipanojcahua nopa tlanahuatijquetl. Sequin quincocojque huan sequin quinmictijque. 
<span class="verse" id="MT22_7">7&#160;</span>Huajca nopa tlanahuatijquetl nelía cualanqui ininhuaya huan quintitlanqui isoldados huan quinmictijque nopa temictiani huan quitlati inialtepe. </div>
<div class='p'>
<span class="verse" id="MT22_8">8&#160;</span>“Teipa nopa tlanahuatijquetl quinilhui itequipanojcahua: ‘Ya eltoc ni hueyi tlacualistli tlen nenamictili, pero nopa tlanotzalme amo quinamiqui para hualase. 
<span class="verse" id="MT22_9">9&#160;</span>Huajca xiyaca nepa ipan ojojtli huan nochi catli anquinpantitij, xiquinnotzaca ma hualaca ipan ni tlacualistli tlen nenamictili.’ 
<span class="verse" id="MT22_10">10&#160;</span>Huajca nopa tetequipanohuani yajque campa hueli ojojtli huan quinsentilijque nochi catli quinpantijque, sequin cuali masehualme huan sequin amo cuali. Huan huajca nopa tlanahuatijquetl ichaj temic ica tlanotzalme para nopa hueyi tlacualistli. </div>
<div class='p'>
<span class="verse" id="MT22_11">11&#160;</span>“Huan nopa tlanahuatijquetl calajqui quitlachiliti nopa tlacualistli huan ajqueya inijuanti itztoyaj, huan quiitac se tlacatl catli amo moquentijtoya iyoyo catli quinamiqui para quema masehualme yohuij ipan se nenamictili. 
<span class="verse" id="MT22_12">12&#160;</span>Huajca nopa tlanahuatijquetl quitlatzintoquili: ‘Tinohuampox, ¿ipan tlaque puerta ticalaquico nica? Amo ticalajqui campa notequipanojcahua teyoyontíaj ica se cuali yoyomitl catli quinamiqui ipan ni nenamictili.’ Pero nopa tlacatl amo tleno huelqui tlananquili. 
<span class="verse" id="MT22_13">13&#160;</span>Huajca nopa tlanahuatijquetl quinilhui itequipanojcahua: ‘Xiquilpica ipan iicxihua huan ipan imax ni tlacatl huan xijtlahuisoca calteno campa tzintlayohua huan campa masehualme chocase huan tlanhuehuechocase pampa tlahuel tlaijiyohuise.’ 
<span class="verse" id="MT22_14">14&#160;</span>Pampa niquinnotza miyaqui para ma hualaca, pero amo miyaqui niquintlapejpenijtoc.” </div>
<div class='s'>Tlacame quinejque quimasiltise Jesús </div>
<div class='p'>
<span class="verse" id="MT22_15">15&#160;</span>Teipa yajque nopa fariseos huan quisencajque san sejco quenicatza quimasiltise Jesús para ma quiijto se camanali amo cuali para huelis quitelhuise. 
<span class="verse" id="MT22_16">16&#160;</span>Huajca quintitlanque sequin ininhuampoyohua catli yajque ihuaya ihuampoyohua Tlanahuatijquetl Herodes campa Jesús huan quiilhuijque: </div>
<div class='p'>―Tlamachtijquetl, tijmatij tiquijtohua catli melahuac. Titlamachtía catli nelía iojhui Toteco huan catli quinequi ma tijchihuaca. Amo tiquinimacasi masehualme huan catli quiijtose tlen ta, niyon amo aqui tijchicoicnelía. 
<span class="verse" id="MT22_17">17&#160;</span>Huajca techilhui inin. ¿Tiquita cuali titlaxtlahuase nopa tomi catli techtlajtlanía totlanahuatijca César, o amo? </div>
<div class='p'>
<span class="verse" id="MT22_18">18&#160;</span>Jesús quimachili para amo cuali inintlalnamiquilis nopa tlacame huan san quinequiyayaj quicajcayahuase. Huajca quinilhui: </div>
<div class='p'>―¿Quenque anquinequij antechcajcayahuase, anmoijixpatlani? 
<span class="verse" id="MT22_19">19&#160;</span>Technextilica se tomi ica catli antlaxtlahuasquíaj nopa catli ne tlanahuatijquetl tlajtlani. </div>
<div class='p'>Huan inijuanti quinextilijque se tepos tomi. 
<span class="verse" id="MT22_20">20&#160;</span>Huan Jesús quinilhui: </div>
<div class='p'>―¿Ajqueya iixcopinca eltoc ipan ni tomi? Huan ¿ajqueya itoca ijcuilijtoc ipani? </div>
<div class='p'>
<span class="verse" id="MT22_21">21&#160;</span>Huan inijuanti quiilhuijque: </div>
<div class='p'>―Iixcopinca huan itoca tlanahuatijquetl César. </div>
<div class='p'>Huan Jesús quinilhui: </div>
<div class='p'>―Xijmacaca César catli ya iaxca huan nojquiya xijmacaca Toteco Dios catli Toteco iaxca. </div>
<div class='p'>
<span class="verse" id="MT22_22">22&#160;</span>Huan quema nopa fariseos quicajque icamanal, mosentlachilijque pampa amo huelque quicajcayahuaj huan quistejque. </div>
<div class='s'>Jesús quiijto sempa moyolcuise mijcatzitzi </div>
<div class='p'>
<span class="verse" id="MT22_23">23&#160;</span>Ipan nopa tonali yajque sequin saduceos quicamanalhuitoj Jesús. Saduceos tlamachtíaj para amo quema hueli moyolcuise mijcatzitzi sempa. Huan inijuanti quitlatzintoquilijque Jesús: </div>
<div class='p'>
<span class="verse" id="MT22_24">24&#160;</span>―Tlamachtijquetl, itlanahuatilhua Moisés quiijtohuaj sintla se tlacatl miquis huan amo quicajtejtoc niyon se conetl, huajca itlaca icni nopa tlacatl catli mijqui monequi mosihuajtis ihuaya nopa cahualtzi para quipiyase se conetl catli elis quen icone yaya catli mijqui huan quej nopa catli mijqui quinpiyas iteipa ixhuihua. 
<span class="verse" id="MT22_25">25&#160;</span>Se tonal itztoyaj chicome icnime ipan totlal, huan nopa catli achtihui ejquetl mosihuajti huan teipa mijqui huan amo quipixqui se conetl. Huajca itlaca icni catli iteipan ejca mosihuajti ihuaya nopa cahualtzi. 
<span class="verse" id="MT22_26">26&#160;</span>Huan nojquiya mijqui huan amo quipixqui coneme. Huajca más itlaca teipan ejcahua mosihuajtijque ihuaya nopa sihuatl hasta ajsic chicome icnime catli mosihuajtijque ihuaya nopa sihuatl; huan sesen inijuanti mijque. 
<span class="verse" id="MT22_27">27&#160;</span>Teipa nopa sihuatl nojquiya mijqui. 
<span class="verse" id="MT22_28">28&#160;</span>Huajca ipan nopa tonal quema moyolcuise nochi catli mictoque, ¿catlique nopa chicome tlacame quipiyas nopa sihuatl para iaxca pampa nochi quipixque para ininsihua? </div>
<div class='p'>
<span class="verse" id="MT22_29">29&#160;</span>Pero Jesús quinilhui: </div>
<div class='p'>―Anmocajcayajtoque pampa amo anquimatij Icamanal Toteco huan amo anquimachilíaj para nelía hueyi ichicahualis. 
<span class="verse" id="MT22_30">30&#160;</span>Quema moyolcuise nochi masehualme catli mictoque, ayacmo mosihuajtise, niyon monamictise, niyon quisencahuase para iniichpocahua monamictise. Nochi itztose para nochipa quen itequihuajcahua Toteco catli itztoque nepa ilhuicac catli amo miquij huan yeca amo monequi monamictise para quinpiyase ininconehua. 
<span class="verse" id="MT22_31">31&#160;</span>Pero quena, masehualme sempa moyolcuise. ¿Amo anquipojtoque catli Toteco quiijto quema ya mictoyaj tohuejcapan tatahua? Yaya quiijto: 
<span class="verse" id="MT22_32">32&#160;</span>‘Na niiTeco Abraham, Isaac huan Jacob.’ Huan pampa Toteco quiijto yaya ininTeco Abraham, Isaac huan Jacob quema inijuanti ya mictoyaj nica, huajca tijmatij inijuanti noja yoltoque nepa ilhuicac iixpa Toteco. </div>
<div class='p'>
<span class="verse" id="MT22_33">33&#160;</span>Huan quema nochi nopa miyac masehualme quicajque quenicatza Jesús quinnanquili, nelía mosentlachilijque. </div>
<div class='s'>Catlique tlanahuatili más monequi tijneltocase </div>
<div class='p'>
<span class="verse" id="MT22_34">34&#160;</span>Huan nopa fariseos quicajque para Jesús quintlanqui nopa saduceos ica icamanal, huajca quisencajque seyoc tlamantli para quitlatzintoquilise. 
<span class="verse" id="MT22_35">35&#160;</span>Huan se tlen inijuanti catli eliyaya se tlayacanca tlamachtijquetl tlen itlanahuatilhua Moisés tlahuel quinequiyaya quimasiltis Jesús. Huajca quitlatzintoquili: </div>
<div class='p'>
<span class="verse" id="MT22_36">36&#160;</span>―Tlamachtijquetl, ¿tlaque tlanahuatili ipan itlanahuatilhua Moisés achi más monequi tijchihuase? </div>
<div class='p'>
<span class="verse" id="MT22_37">37&#160;</span>Huan Jesús quinanquili: </div>
<div class='p'>―Nopa tlanahuatili catli quiijto: ‘Xiquicneli Toteco Dios ica nochi moyolo, huan ica nochi moalma, huan ica nochi motlalnamiquilis.’ 
<span class="verse" id="MT22_38">38&#160;</span>Ni tlanahuatili catli más hueyi huan catli más monequi tijchihuase. 
<span class="verse" id="MT22_39">39&#160;</span>Huan nopa ompa tlanahuatili no yatzaj: ‘Xiquinicneli sequinoc quen ta timoicnelía moseltzi.’ 
<span class="verse" id="MT22_40">40&#160;</span>Ni ome tlanahuatili eltoc inintzinpehualtil nochi sequinoc tlanahuatilme catli ijcuilijtoc ipan itlanahuatilhua Moisés huan ipan iniama itlajtol pannextijcahua Toteco. </div>
<div class='s'>Nopa Cristo yaya Dios </div>
<div class='p'>
<span class="verse" id="MT22_41">41&#160;</span>Huan quema nopa fariseos noja quiyahualohuayaya, 
<span class="verse" id="MT22_42">42&#160;</span>Jesús quintlatzintoquili: </div>
<div class='p'>―Anquimatij Toteco techilhui quititlanis nopa Cristo ipan ni tlaltipactli. ¿Tlaque anmoilhuíaj? ¿Ajqueya icone elis Cristo? </div>
<div class='p'>Huan inijuanti quinanquilijque: </div>
<div class='p'>―Yaya elis se iteipa ixhui Tlanahuatijquetl David tlen huejcajya. </div>
<div class='p'>
<span class="verse" id="MT22_43">43&#160;</span>Huan Jesús quintlatzintoquili: </div>
<div class='p'>―Huajca, ¿para tlen Tlanahuatijquetl David quinotzqui Cristo ‘noTeco’? Pampa huejcajya Itonal Toteco quichihuili David ma quiijto: </div>
<div class='q'>
<span class="verse" id="MT22_44">44&#160;</span>‘Toteco Dios quicamanalhui noTeco Cristo, huan quiijto: </div>
<div class='q'>Ximosehui nica ipan nonejmac hasta nimitzmactilis mocualancaitacahua para xiquinnahuati.’ </div>
<div class='m'>
<span class="verse" id="MT22_45">45&#160;</span>Huajca sintla Tlanahuatijquetl David quinotzqui Cristo ‘noTeco’ huan technextili para Cristo elisquía Dios, ¿quenicatza nojquiya elisquía ya iteipa ixhui? </div>
<div class='p'>
<span class="verse" id="MT22_46">46&#160;</span>Huajca amo aqui quimatiyaya quenicatza quinanquilis. Huan yeca ipan nopa tonal huan teipa nochi majmahuiyayaj para más quitlatzintoquilisquíaj.  </div>
<div class='psalmlabel' id='MT23_0'> 23</div>
<div class='s'>Masehualme ma amo quitoquilica catli fiero quichihuaj nopa fariseos </div>
<div class='p'>
<span class="verse" id="MT23_1">1&#160;</span>Teipa, Jesús quincamanalhui nopa miyac masehualme catli quitoquiliyayaj huan techcamanalhui tiimomachtijcahua huan techilhui: 
<span class="verse" id="MT23_2">2&#160;</span>“Nopa fariseos huan tlamachtiani tlen itlanahuatilhua Moisés quipiyaj tequiticayotl san se quen Moisés para tlamachtise tlaque quiijtosnequij itlanahuatilhua. 
<span class="verse" id="MT23_3">3&#160;</span>Huajca amo xiquelcahuaca xijchihuaca catli anmechilhuíaj xijchihuaca. Pero amo xijtoquilica ininnemachtil catli fiero, pampa inijuanti amo quichihuaj catli tlamachtíaj. 
<span class="verse" id="MT23_4">4&#160;</span>Pampa inijuanti anmechmacaj miyac tlanahuatilme catli inijuanti quisencahuaj para anmochihuasquíaj ancuajcualme, pero amo aqui hueli quintlamichihuas. Eltoc quen anmechilpilíaj tlamamali catli tlahuel etic para anquimamajtiyase, pero nopa tlamachtiani amo quinequij quinpalehuise catli tlamamajtiyohuij niyon ica se ininmacpil. 
<span class="verse" id="MT23_5">5&#160;</span>Nochi catli nopa tlamachtiani huan fariseos quichihuaj, san quichihuaj para masehualme ma quinitaca. Para nesis tlatzejtzeloltique moilpilíaj ipan ininmax huan ipan inincuajtol nopa piltlajcuiloltzitzi ica Icamanal Toteco. Nojquiya quinpactía quipiyase ininyoyo itenhuaxo nelhuehueyac para ma ajsi tlalchi para nochi quiitase. 
<span class="verse" id="MT23_6">6&#160;</span>Quinequij mosehuise ipan nopa siyas campa achtihui quintequilise tlacuali ipan se tlacualistli, huan quinequij mosehuise ipan nopa siyas catli más cuali ipan tiopamitl. 
<span class="verse" id="MT23_7">7&#160;</span>Quinpactía quema masehualme quintlajpalohuaj ica cuali ipan tianquis. Quinpactía quema masehualme quintocaxtíaj ‘Tlamachtijquetl’. </div>
<div class='p'>
<span class="verse" id="MT23_8">8&#160;</span>“Pero amojuanti amo xijnequica para anmohueyichihuase huan para sequinoc ma anmechnotzaca ‘Rabí’ o ‘Tlamachtijquetl’, pampa san na niCristo niamotlamachtijca, huan nochi amojuanti san sejco anitztoque quen anicnime. 
<span class="verse" id="MT23_9">9&#160;</span>Huan amo aqui ipan ni tlaltipactli xijhueyimatica huan xijtocaxtica ‘Totata’, pampa san setzi itztoc amoTata huan yaya Totata Dios catli itztoc ilhuicac. 
<span class="verse" id="MT23_10">10&#160;</span>Huajca amo xiquincahuilica sequinoc ma anmechnotzaca ‘Tlayacanquetl’ pampa san na ninopa Cristo catli Toteco nechtitlanqui ipan tlaltipactli niamotlayacanca. 
<span class="verse" id="MT23_11">11&#160;</span>Huan aqui hueli amojuanti catli quinequi mochihuas catli más hueyi, ma mochihua amotequipanojca. 
<span class="verse" id="MT23_12">12&#160;</span>Pampa nochi catli mohueyimatij ama, teipa Toteco quinechcapanos, pero nochi catli ama moechcapanohuaj, teipa Toteco quinhueyimatis. </div>
<div class='s'>Catli quichijque nopa fariseos huan tlamachtiani tlen itlanahuatilhua Moisés </div>
<div class='p'>
<span class="verse" id="MT23_13">13&#160;</span>“¡Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis! Anmoijixpatlani. Anquintzacuilíaj masehualme para amo ma calaquica campa Toteco catli itztoc ilhuicac tlanahuatía. Amo anquinequij ancalaquise amojuanti, niyon amo anquincahuilíaj ma calaquica sequinoc catli quinequij. </div>
<div class='p'>
<span class="verse" id="MT23_14">14&#160;</span>“¡Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis! Anmoijixpatlani. Huejcahua anmotlatlajtíaj ica Toteco tlamiyacapa para antlacajcayahuaj, pero iyoca anquinquixtilíaj ininchajchaj cahual toahuihua. Huajca nopa tlatzacuiltili catli anquiselise elis más hueyi que sequinoc quiselise. </div>
<div class='p'>
<span class="verse" id="MT23_15">15&#160;</span>“¡Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis! Anmoijixpatlani. Campa hueli ipan tlaltipactli anyohuij. Anquipanotinemij hueyi atl huan hasta campa hueli tlali para anquintemohuaj ajqueya yancuic quitoquilis nopa camanali catli antlamachtíaj. Huan quema ya anquiyolpatlatoque se masehuali para ma quitoquilis amocamanal, anquichihuilíaj ma eli noja más fiero que amojuanti. Huajca nopa tlitl nepa mictla quichiya, quen nojquiya anmechchiya amojuanti. </div>
<div class='p'>
<span class="verse" id="MT23_16">16&#160;</span>“¡Anteicneltique amojuanti, Toteco hueyi anmechtlatzacuiltis! Anitztoque quen popoyotzitzi catli tenextilíaj catlique ojtli ma quitoquilica. Anquiijtohuaj: ‘Sintla se quitestigojquetzas tiopamitl para quichihuas se tlamantli, amo monequi quichihuas catli quiijto quichihuasquía. Pero sintla se quitestigojquetzas nopa oro catli eltoc tiopan calijtic, huajca, quena, monequi quichihuas catli quiijto.’ 
<span class="verse" id="MT23_17">17&#160;</span>¿Quenicatza huelis anmoilhuíaj más ipati nopa oro que nopa tiopamitl catli quitlatzejtzelolchihua nopa oro? 
<span class="verse" id="MT23_18">18&#160;</span>Huan nojquiya anquiijtohuaj: ‘Aqui quitestigojquetzas nopa tlaixpamitl para quichihuase se tlamantli, amo monequi quichihuas catli quitencahuilijtoc quichihuas, pero sintla se quitestigojquetzas nopa tlacajcahualistli catli eltoc ipan tlaixpamitl, huajca quena, monequi quichihuas catli quitencahuili quichihuas.’ 
<span class="verse" id="MT23_19">19&#160;</span>¡Anhuihuitique pampa amo tleno anquimachilíaj! Anitztoque quen anpopoyotzitzi. ¿Huelis más hueyi nopa tlacajcahualistli catli masehualme quihualicaque, que nopa tlaixpamitl catli quitlatzejtzelolchihua nopa tlacajcahualistli? ¡Amo cuali amotlalnamiquilis! 
<span class="verse" id="MT23_20">20&#160;</span>Nelía yaya catli quitestigojquetza nopa tlaixpamitl nojquiya quitestigojquetza nochi catli eltoc nopona. 
<span class="verse" id="MT23_21">21&#160;</span>Huan aqui quitestigojquetzas nopa tiopamitl, nojquiya quitestigojquetzas Toteco catli nopona itztoc. 
<span class="verse" id="MT23_22">22&#160;</span>Huan yaya catli quitestigojquetzas ilhuicactli, nojquiya quitestigojquetzas isiyaj yejyectzi campa Toteco mosehuía huan nojquiya quitestigojquetza Toteco catli mosehuía nopona. </div>
<div class='p'>
<span class="verse" id="MT23_23">23&#160;</span>“¡Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis! ¡Anmoijixpatlani! Anquimacaj Toteco majtlactli por ciento tlen nochi catli anquipiyaj hasta nopa alojhueno, anís huan cominos, pero catli más ipati catli itlanahuatilhua Moisés techilhuíaj ma tijchihuaca, amo anquitoquilíaj. Itlanahuatilhua quiijtohuaj ma tijchihuaca catli xitlahuac iixpa Toteco, huan ma titetlasojtlaca, huan ma tiitztoca titemachme. Ni tlamantli achi más monequi xijchihuaca, huan nojquiya monequi amo anquicahuase anquimacase Toteco se majtlactli por ciento tlen nochi catli anquipiyaj. 
<span class="verse" id="MT23_24">24&#160;</span>Anitztoque quen popoyotzitzi catli tenextilíaj catlique ojtli ma quitoquilica. Anquitoquilíaj nopa camanali catli quentzi ipati, pero nopa camanali catli hueyi ipati, amo anquichihuilíaj cuenta. </div>
<div class='p'>
<span class="verse" id="MT23_25">25&#160;</span>“¡Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis! Anmoijixpatlani. Amopani annesij quen ancuajcualme, pero ipan amoyolo san anmoilhuíaj nochi catli antlachtectoque huan catli fiero anquichijtoque. 
<span class="verse" id="MT23_26">26&#160;</span>¡Anteicneltique anfariseos! Achtihui ximoyolpajpacaca, huan huajca nelía anelise antlapajpacme ipan amoyolo huan amopani quen se vaso catli tlapajpactli iijtico huan ipan itejteno. </div>
<div class='p'>
<span class="verse" id="MT23_27">27&#160;</span>“¡Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis! Anmoijixpatlani. Anitztoque quen panteones catli nesij yejyectzitzi ininpani pampa quinnexhuijtoque, pero iijtic nelía fiero pampa temitoc ica iniomiyo mijcatzitzi. 
<span class="verse" id="MT23_28">28&#160;</span>Amojuanti annesij para ancuajcualme para masehualme ma anmechtlachilica, pero amo neli ancuajcualme. Ipan amoyolo san anmoijixpatlatinemij huan anquichihuaj nochi catli fiero. </div>
<div class='p'>
<span class="verse" id="MT23_29">29&#160;</span>“Anteicneltique anfariseos huan antlamachtiani tlen itlanahuatilhua Moisés, pampa Toteco hueyi anmechtlatzacuiltis. ¡Anmoijixpatlani! Anquinchihuilíaj panteones campa quintoctoque itlajtol pannextijcahua Toteco catli quinmictijque huejcajya. Huan anquinxochitemíaj ininpanteones nopa tlacame catli itztoyaj huejcajya huan eliyayaj xitlahuaque iixpa Toteco. 
<span class="verse" id="MT23_30">30&#160;</span>Huan anquiijtohuaj para sintla anitztosquíaj huejcajya quema tohuejcapan tatahua itztoyaj, amo anquinpalehuijtosquíaj para quinmictijtosquíaj itlajtol pannextijcahua Toteco. 
<span class="verse" id="MT23_31">31&#160;</span>Huajca ica amocamanal antenextilíaj para anelij anininteipa ixhuihua nopa tlacame catli quinmictijque itlajtol pannextijcahua Toteco. 
<span class="verse" id="MT23_32">32&#160;</span>Huan san polihui para nojquiya anquichihuase quen inijuanti quichijque huan antemictise para anquipiyase miyac tlajtlacoli iixpa Toteco quen amotatahua quipixtoyaj. </div>
<div class='p'>
<span class="verse" id="MT23_33">33&#160;</span>“Anitztoque quen miyac cohuame ipan san se tepasoli. Amo huelis ancholose. Temachtli anyase ipan tlitl nepa mictla campa antlaijiyohuise. 
<span class="verse" id="MT23_34">34&#160;</span>Huajca nimechtitlanilis tlajtol pannextiani, huan tlalnamijca masehualme, huan tlamachtiani. Sequin anquinmictise huan sequin anquincuamapeloltise. Sequin anquinhuitequise tiopan calijtic huan sequin anquintojtocatinemise tlen se altepetl hasta seyoc para anquitlatzacuiltise. 
<span class="verse" id="MT23_35">35&#160;</span>Huajca quej nopa anmechajsis nopa hueyi tlatzacuiltilistli catli quinamiqui, huan anquihuicase tlajtlacoli pampa anquinmictijque nochi cuajcualme hasta quema mijqui Abel achtihui huan hasta teipa quema anquimictijque Zacarías icone Berequías tlatlajco tiopamitl huan tlaixpamitl. 
<span class="verse" id="MT23_36">36&#160;</span>Nelía nimechilhuía nochi ni tlatzacuiltilistli anmechajsis amojuanti catli ama anitztoque. </div>
<div class='s'>Jesús quintlapojpolhuijtosquía Jerusalén ehuani </div>
<div class='p'>
<span class="verse" id="MT23_37">37&#160;</span>“¡Anteicneltique anJerusalén ehuani! Anquinmictíaj itlajtol pannextijcahua Toteco huan anquintejtzonaj catli Toteco anmechtitlanilía. Nelía miyacpa nijnequiyaya nimechsentilis nomaco quen se piyo quinsentilía ipilconehua huan quintzacua ica ieltlapal, pero amo anquinejque. 
<span class="verse" id="MT23_38">38&#160;</span>Huajca xijtlachilica amotiopa eltoc quen se cali catli tzitzicatoc pampa Toteco ayacmo itztoc nopona. 
<span class="verse" id="MT23_39">39&#160;</span>Huan nelía nimechilhuía ayacmo antechitase hasta nopa tonal quema antechilhuise: ‘Ma Toteco quitiochihua ya ni catli huala ipan itoca [23:39 Ica itequiticayo.].’ ”  </div>
<div class='psalmlabel' id='MT24_0'> 24</div>
<div class='s'>Se tonal masehualme quisemanase tiopamitl </div>
<div class='p'>
<span class="verse" id="MT24_1">1&#160;</span>Huan quema Jesús quisayaya ipan nopa hueyi tiopamitl para yas, tiimomachtijcahua timonechcahuitoj huan tijmanextijque nopa huejhueyi calme catli iaxca tiopamitl. 
<span class="verse" id="MT24_2">2&#160;</span>Huan Jesús techilhui: </div>
<div class='p'>―Anquiitaj nochi ni huejhueyi tiopan calme catli eltoc nica. Nelía nimechilhuía, ajsis se tonal quema masehualme quisemanase nochi huan niyon se tetl amo mocahuas campa eltoya. </div>
<div class='s'>Tlaque panos ipan tlayacapan tonali </div>
<div class='p'>
<span class="verse" id="MT24_3">3&#160;</span>Teipa Jesús mosehuito ipan nopa tepetl catli itoca Olivos iixmelac tiopamitl, huan iyoca tiimomachtijcahua timonechcahuitoj huan tiquilhuijque: </div>
<div class='p'>―Techilhui quema quisemanase nopa tiopamitl. Huan techilhui tlaque tlanextilijcayotl oncas quema timocuepas huan nechcatitos para tlamis ni tonali. </div>
<div class='p'>
<span class="verse" id="MT24_4">4&#160;</span>Huan Jesús techilhui: </div>
<div class='p'>―Ximotlachilica para amo aqui ma anmechcajcayahuas. 
<span class="verse" id="MT24_5">5&#160;</span>Pampa miyac tlacame hualase huan quiijtose: ‘Na niCristo.’ Huan quincajcayahuase miyac. 
<span class="verse" id="MT24_6">6&#160;</span>Huan anquicaquise para onca tlahuilancayotl o anquicaquise para nechca pehuas se tlahuilancayotl. Pero amo ximajmahuica pampa monequi panos nochi ni tlamantli. Pero ya ni amo quiijtosnequi para itlamiya. 
<span class="verse" id="MT24_7">7&#160;</span>Masehualme campa hueli ipan se tlali motlananase huan mohuilanase ica seyoc tlali. Tlanahuatiani tlahuilanase ininhuaya sequinoc tlanahuatiani huan ica ininsoldados. Oncas cocolistli catli fiero, huan hueyi mayantli, huan campa hueli mojmolinis tlali. 
<span class="verse" id="MT24_8">8&#160;</span>Pero ica nochi ni tlamantli quiijtosnequi para sanoc pehua nopa fiero tlamantli catli masehualme quiijiyohuise. </div>
<div class='s'>Imomachtijcahua Jesús tlaijiyohuise </div>
<div class='p'>
<span class="verse" id="MT24_9">9&#160;</span>“Huan huajca, quena, anmechtemactilise para sequinoc ma anmechtlatzacuiltica huan anmechmictise. Masehualme tlen nochi tlalme anmechcualancaitase pampa antechneltocaj [24:9 Por notoca.]. 
<span class="verse" id="MT24_10">10&#160;</span>Huan ipan nopa tonali miyac catli nechneltocaj nechcajtehuase huan pehuase mocualancaitase huan motemactilise ica amo cuajcualme. </div>
<div class='p'>
<span class="verse" id="MT24_11">11&#160;</span>“Huan motlananase miyac catli quiijtose para inijuanti elij itlajtol pannextijcahua Toteco, pero amo neli, huan quincajcayahuase miyac masehualme. 
<span class="verse" id="MT24_12">12&#160;</span>Momiyaquilise masehualme catli amo quintlepanitase tequitini huan onpano tlajtlacolchihuase. Huan miyac masehualme catli quineltocaj Toteco ayacmo quiicnelise quen achtihui. 
<span class="verse" id="MT24_13">13&#160;</span>Pero aqui quiijiyohuis nochi hasta itlamiya, nijmaquixtis. 
<span class="verse" id="MT24_14">14&#160;</span>Huan masehualme tlacamanalhuitij ni cuali tlamachtili tlen quenicatza eltos quema Toteco tlanahuatía. Huan quihuicase ni camanali hasta campa hueli techaj ipan nochi tlalme ipan ni tlaltipactli para nochi masehualme ma quimatica. Huan teipa hualas itlamiya nochi catli onca. </div>
<div class='s'>Miyac tlacajcayahuani hualase </div>
<div class='p'>
<span class="verse" id="MT24_15">15&#160;</span>“Huan ajsis se tonal quema anquiitase panos catli nopa tlajtol pannextijquetl Daniel quiijto panosquía. Yaya quiijto quiquetzase catli tlahuel fiero ipan nopa cuarto catli Más Tlatzejtzeloltic ipan nopa hueyi tiopan calijtic para quitlamiijtlacos huan quichihuas tlahuel amo tlapajpactic nepa. (Amojuanti catli anquipohuaj ya ni, xijmachilica tlaque quiijtosnequi.) 
<span class="verse" id="MT24_16">16&#160;</span>Huajca quema panos ya ni, nochi catli itztose ipan estado Judea ma choloca ipan tepeme. 
<span class="verse" id="MT24_17">17&#160;</span>Huan catli itztos icalpani ma amo calaquis sempa ipan ichaj para quicuis se tlenijqui, san ma temos huan ma cholos nimantzi. 
<span class="verse" id="MT24_18">18&#160;</span>Huan catli tequiti imila, ma amo mocuepas para quicuiti itlaque, san ma moisihuilti para cholos. 
<span class="verse" id="MT24_19">19&#160;</span>¡Pero teicneltzitzi sihuame catli conehuejque huan catli quinchichitíaj coneme ipan nopa tonali! 
<span class="verse" id="MT24_20">20&#160;</span>Xijtlajtlanica Toteco para ma amo panos ni tlamantli quema tlaseseya o ipan se tonal para timosiyajquetzase pampa más ohui elis ancholose. 
<span class="verse" id="MT24_21">21&#160;</span>Pampa oncas se hueyi tlaijiyohuilistli quen catli amo quema oncatoc hasta quema pejqui tlaltipactli huan amo quema oncas seyoc quej ni. 
<span class="verse" id="MT24_22">22&#160;</span>Sintla Toteco amo quichihuasquía cototzi nopa tonali tlen tlaijiyohuilistli, nochi miquisquíaj. Pero yaya quichihuas nopa tonali ma eli cototzi pampa quinicnelía nopa masehualme catli quintlapejpenijtoc. </div>
<div class='p'>
<span class="verse" id="MT24_23">23&#160;</span>“Huajca sintla anmechilhuise: ‘Nica itztoc Cristo’, o quiijtose: ‘Nepa itztoc’, amo xiquinneltocaca. 
<span class="verse" id="MT24_24">24&#160;</span>Pampa hualase miyac tlacajcayahuani catli quiijtose inijuanti Cristo, o inijuanti tlajtol pannextiani. Huan quichihuase huejhueyi tlanextilijcayotl huan tiochicahual nextili para nochi quincajcayahuasquíaj. Hasta quincajcayahuasquíaj inijuanti catli Toteco quintlapejpenijtoc sintla huelisquía. 
<span class="verse" id="MT24_25">25&#160;</span>Xiquitaca, ya nimechilhuijtoc ama nochi catli panos teipa. </div>
<div class='p'>
<span class="verse" id="MT24_26">26&#160;</span>“Huajca sintla anmechilhuise: ‘Xiquitatij Cristo itztoc ipan huactoc tlali’, amo xiyaca. Huan sintla anmechilhuise: ‘Xiquitatij Cristo itztoc calijtic’, amo xiquinneltocaca. 
<span class="verse" id="MT24_27">27&#160;</span>Pampa quema na catli niMocuepqui Masehuali nihualas, nochi nechitase. Eltos quen quema onca se chicahuac tlapetlanilotl catli quisa campa hualquisa tonati huan yohui hasta campa oncalaqui catli nochi huelij quiitaj. Huan san se elis ipan nopa tonal quema sempa nihualas. 
<span class="verse" id="MT24_28">28&#160;</span>Quen nochi quiitaj quema mosentilíaj tzopilome campa huetztoc se mijcatzi, nochi quiitase quema sempa nihualas. </div>
<div class='s'>Sempa hualas Jesús </div>
<div class='p'>
<span class="verse" id="MT24_29">29&#160;</span>“Huan nimantzi quema panotos nopa hueyi tlaijiyohuilistli, tonati tzintlayohuiyas huan metztli ayacmo tlahuis. Huan sitlalime huetzise tlen ilhuicac huan nochi chicahualistli catli eltoc ipan ilhuicactli huihuipicase. 
<span class="verse" id="MT24_30">30&#160;</span>Huajca ipan ilhuicactli monextis notlanextilis para na catli niMocuepqui Masehuali nihuala, huan nochi masehualme catli camanaltij nochi tlamantli camanali ipan tlaltipactli tlahuel chocase quema nechitase. Huan nihualajtihualas ipan mixtli tlen ilhuicactli ica nohueyi chicahualis huan ica notlatlanex. 
<span class="verse" id="MT24_31">31&#160;</span>Huan na niquintitlanis notequihuajcahua ica tlapitzali huan inijuanti quinsentilise catli Toteco quintlapejpenijtoc tlen campa hueli ipan tlaltipactli huan ilhuicactli. </div>
<div class='p'>
<span class="verse" id="MT24_32">32&#160;</span>“Xijmachilica catli nimechilhuía ipan ni huicalotl. Quema moseliltía se higuera cuahuitl huan pehua quisa ixihuiyo, huajca anquimatij para monechcahuía tonali para tlatotoniyas. 
<span class="verse" id="MT24_33">33&#160;</span>Huajca nojquiya quema anquiitase nochi ni tlamantli, xijmachilica monechcahuía nopa tonal para nimocuepas. Huan ya nimonechcahuijtos campa puerta. 
<span class="verse" id="MT24_34">34&#160;</span>Nelía nimechilhuía, masehualme catli quiitase panose ni tlamantli amo miquise hasta nihualas. 
<span class="verse" id="MT24_35">35&#160;</span>Ilhuicactli huan tlaltipactli panotehuas, pero nocamanal nochipa motlamichijtiyas. </div>
<div class='p'>
<span class="verse" id="MT24_36">36&#160;</span>“Pero amo aqui quimati tlaque tonal, niyon tlaque hora nimocuepas. Amo quimatij itequihuajcahua Toteco huan niyon na niIcone amo nijmati, san noTata, quena. San yaya quimati. </div>
<div class='p'>
<span class="verse" id="MT24_37">37&#160;</span>“Pampa quema na catli niMocuepqui Masehuali nihualas, nochi eltos quen eltoya ipan nopa tonali quema Noé itztoya huejcajya. 
<span class="verse" id="MT24_38">38&#160;</span>Pampa ipan nopa tonali quema ayamo hualayaya nopa tlahuelatl, masehualme tlacuayayaj huan tlaiyayaj. Sequin mosihuajtiyayaj huan sequinoc quisencahuayayaj para iniichpocahua ma monamictica. Nochi quichihuayayaj catli ipa quichihuaj hasta nopa tonal quema Noé calajqui ipan nopa cuaacali. 
<span class="verse" id="MT24_39">39&#160;</span>Amo tleno quimatiyayaj catli ininpantisquía hasta quema hualajqui nopa tlahuelatl huan quinhuicac. Quej nopa amo aqui quimatis achtihui quema na catli niMocuepqui Masehuali, nimocuepas. 
<span class="verse" id="MT24_40">40&#160;</span>Ome tlacame tequititose ipan se mili huan Toteco tlatitlanis ma quihuicaca se tlen nopa ome huan nopa seyoc quicajtehuas. 
<span class="verse" id="MT24_41">41&#160;</span>Ome sihuame tistose san sejco huan Toteco tlatitlanis ma quihuicaca se, huan nopa seyoc quicajtehuas. </div>
<div class='p'>
<span class="verse" id="MT24_42">42&#160;</span>“Huajca xitlachixtoca pampa amo anquimatij ipan tlaque tonal niamoTeco sempa nihualas. 
<span class="verse" id="MT24_43">43&#160;</span>Ximoilhuica tlen ni tlacatl ipan ichaj. Sintla quimajtosquía ipan tlaque hora ica tlayohua hualasquía nopa tlachtejquetl, huajca tlachixtosquía huan amo quicahuilisquía ma calaqui ipan ichaj para tlachtequis. 
<span class="verse" id="MT24_44">44&#160;</span>Huajca amojuanti nojquiya, xitlachixtoca pampa na catli niMocuepqui Masehuali sempa nihualas ipan se hora quema amo antechchiyaj. </div>
<div class='s'>Nopa tetequipanojquetl catli temachtli huan catli amo temachtli </div>
<div class='p'>
<span class="verse" id="MT24_45">45&#160;</span>“Ximoilhuica catlique itequipanojca se axcahue quitequimacas para quinyacanas nochi sequinoc ipan ichaj huan para quintlamacas quema ajsis hora. Quema quisas para huejca yohui, quitequimacas se tlalnamijca tetequipanojquetl catli nelía temachtli. 
<span class="verse" id="MT24_46">46&#160;</span>Huan nelía paquis nopa tequipanojquetl catli iteco quipantis tequiti cuali quema mocuepas. Huan san se Toteco quitiochihuas catli quinpantis tequiti cuali quema nimocuepas. 
<span class="verse" id="MT24_47">47&#160;</span>Nelía nimechilhuía, quitequimacas para ma quimocuitlahuis nochi catli iaxca. 
<span class="verse" id="MT24_48">48&#160;</span>Pero fiero elis para se tlayacanca tetequipanojquetl catli pehua moilhuía ipan iyolo catli amo cuali huan quiijtos para huejcahuas iteco para mocuepas. 
<span class="verse" id="MT24_49">49&#160;</span>Huelis pehuas quinmaquilis nopa sequinoc tetequipanohuani huan pehuas tlacuajtinemis huan tlaitinemis ininhuaya ihuintini. 
<span class="verse" id="MT24_50">50&#160;</span>Huan teipa iteco mocuepas ipan se tonal quema nopa amo cual tetequipanojquetl amo quichiya huan ipan se hora quema amo moilhuía. 
<span class="verse" id="MT24_51">51&#160;</span>Huan iteco tlahuel quitlatzacuiltis huan quihuicas campa itztoque catli moijixpatlani. Nepa chocas huan tlanhuehuechocas pampa tlahuel tlaijiyohuis. Huan quema nimocuepas na nojquiya nijchihuas ica catli amo temachme quen nopa tecojtli quichijqui.  </div>
<div class='psalmlabel' id='MT25_0'> 25</div>
<div class='s'>Nopa huicalotl tlen nopa majtlactli ichpocame </div>
<div class='p'>
<span class="verse" id="MT25_1">1&#160;</span>“Huelis tiquinhuicaloltise masehualme catli quinequij calaquise campa tlanahuatía Toteco catli itztoc ilhuicac ica catli ininpantis ni ichpocame. Itztoyaj majtlacme ichpocame catli quicuique inintlahuil huan yajque ihuaya nopa ichpocatl para quichiyase hasta quema hualasquía itlaijtlanil huan quihuicasquía para monamictise. 
<span class="verse" id="MT25_2">2&#160;</span>Huan macuilti eliyayaj tlalnamijca ichpocame huan macuilti huihuitique. 
<span class="verse" id="MT25_3">3&#160;</span>Huan nopa macuilti catli huihuitique quihuicaque inintlahuil, pero amo quihuicaque aceite para sempa quitemitise para ma tlahuijtos seyohual. 
<span class="verse" id="MT25_4">4&#160;</span>Pero nopa macuilti catli motlalnamictijque, quena. Quihuicaque inintlahuil, pero nojquiya iyoca quihuicaque más aceite. 
<span class="verse" id="MT25_5">5&#160;</span>Huan nopa mosihuajtijquetl amo hualajqui nimantzi huan nochi nopa ichpocame cochisnejque huan pejque cochij. </div>
<div class='p'>
<span class="verse" id="MT25_6">6&#160;</span>“Huan tlajco yohual quicajque tzajtzi catli quiyacanayaya nopa mosihuajtijquetl, quiijtohuayaya: ‘Ya huala ne mosihuajtijquetl, xihualaca xijnamiquica.’ 
<span class="verse" id="MT25_7">7&#160;</span>Huajca nochi nopa ichpocame mejque, huan catli quihualicaque más aceite quitemitijque inintlahuil huan quicualtlalijque imechajyo nopa tlahuilme para yase ipan tlacualistli. 
<span class="verse" id="MT25_8">8&#160;</span>Huan nopa ichpocame catli huihuitique quinilhuijque catli tlalnamiquini: ‘Techmacaca quentzi amoaceite pampa totlahuil sehuisnequi.’ </div>
<div class='p'>
<span class="verse" id="MT25_9">9&#160;</span>“Pero nopa tlalnamijca ichpocame quinilhuijque: ‘Amo, pampa amo techaxilis para tojuanti huan amojuanti hasta tlanesis sintla timechmacase. Más cuali xiyaca xijcohuatij catli anquitequihuise.’ </div>
<div class='p'>
<span class="verse" id="MT25_10">10&#160;</span>“Huajca inijuanti yajque quicohuatoj. Huan ipan nopa tlatoctzi ajsico nopa telpocatl huan nopa ichpocame catli mocualtlalijtoyaj yajque ihuaya. Huan nochi calaquitoj ipan nopa tlacualistli tlen nenamictili huan caltzajque. 
<span class="verse" id="MT25_11">11&#160;</span>Teipa nopa sequinoc ichpocame catli amo quipixtoyaj aceite tlanojnotzque: ‘Tata, tata, techcaltlapo.’ </div>
<div class='p'>
<span class="verse" id="MT25_12">12&#160;</span>“Pero nopa mosihuajtijquetl quinnanquili: ‘Nelía nimechilhuía, amo nimechiximati.’ </div>
<div class='p'>
<span class="verse" id="MT25_13">13&#160;</span>“Quej nopa nojquiya elis quema nimocuepas, huajca xitlachixtoca pampa amo anquimatij tlaque tonal, niyon tlaque hora, na catli niMocuepqui Masehuali nihualas. </div>
<div class='s'>Se tecojtli quintlanejti tomi itequipanojcahua </div>
<div class='p'>
<span class="verse" id="MT25_14">14&#160;</span>“Huelis tijhuicalotise itlanahuatilis Toteco catli itztoc ilhuicac, ica ni tlacatl catli nimechpohuilis. Se tlacatl mocualtlaliyaya para quisas para yas huejca. Huan quinnotzqui itequipanojcahua huan quinmacac itomi para ma quitequihuise quema yaya amo aqui. </div>
<div class='p'>
<span class="verse" id="MT25_15">15&#160;</span>“Huan nopa catli axcahue quinmacac sesen nopa tomi quen moilhui ininyajatil para huelis quitequihuisquíaj. Se quimacac macuili bolsas tlen tomi, huan seyoc quimacac ome bolsas tlen tomi, huan seyoc quimacac se bolsa. Teipa quisqui huan yajqui huejca. 
<span class="verse" id="MT25_16">16&#160;</span>Huan nopa tetequipanojquetl catli quiselijtoya macuili bolsas tlen tomi tlen iteco nimantzi yajqui quitequihuito nopa tomi para tlacohuas huan tlanemacas, huan quema panotiyajqui tonali, quitlanqui seyoc macuili bolsas. 
<span class="verse" id="MT25_17">17&#160;</span>Huan nopa tetequipanojquetl catli quiselijtoya ome bolsas tlen tomi nojquiya quitequihui nopa tomi para tlacohuas huan tlanemacas. Huan quema panotiyajqui tonali, quitlanqui seyoc ome bolsas. 
<span class="verse" id="MT25_18">18&#160;</span>Pero nopa catli san quiselijtoya se bolsa tlen tomi, amo ya nopa quichijqui. Yaya yajqui tlaxahuato huan quitlalpacho nopa tomi catli iteco quimacatoya. </div>
<div class='p'>
<span class="verse" id="MT25_19">19&#160;</span>“Huan quema ya panotoya miyac tonali, nopa catli axcahue mocuepqui para quichihuas cuentas ininhuaya. 
<span class="verse" id="MT25_20">20&#160;</span>Huan hualajqui nopa tlacatl catli quiselijtoya macuili bolsas tlen itomi huan quimacac nopa tomi huan nojquiya quimacac nopa seyoc macuili catli ya quitlantoya. Huan ne tetequipanojquetl quiilhui: ‘Noteco, techcahuilijtejqui macuili bolsas tlen motomi, huan xiquita ya nijtlantoc seyoc macuili bolsas.’ 
<span class="verse" id="MT25_21">21&#160;</span>Huan nopa tecojtli quiilhui: ‘Nelía cuali. Ta tinotequipanojca catli temachtli. Cuali techtequipano ica nopa quentzi catli nimitzmacac. Huajca ama miyac más nimitzcahuilis momaco. Xicalaqui nochaj nohuaya huan nochipa ma tipaquica san sejco.’ </div>
<div class='p'>
<span class="verse" id="MT25_22">22&#160;</span>“Huan hualajqui nopa tlacatl catli quiselijtoya ome bolsas tlen tomi huan quiilhui: ‘Noteco, techmacac ome bolsas tlen motomi huan ya nijtlanqui seyoc ome bolsas.’ </div>
<div class='p'>
<span class="verse" id="MT25_23">23&#160;</span>“Huan iteco quiilhui: ‘Nelía cuali. Tinotequipanojca catli temachtli. Cuali techtequipano ica nopa quentzi catli nimitzmacac. Huajca ama miyac más nimitzcahuilis momaco. Xicalaqui nochaj nohuaya huan nochipa ma tipaquica san sejco.’ </div>
<div class='p'>
<span class="verse" id="MT25_24">24&#160;</span>“Huan yaya catli quiselijtoya se bolsa tlen itomi iteco hualajqui huan quiilhui nopa catli axcahue: ‘Noteco, na nijmatqui para chicahuac titlanahuatía. Timoaxcatía tomi catli amo tijtlantoc huan tipixca campa amo tijtoctoc. 
<span class="verse" id="MT25_25">25&#160;</span>Yeca nimitzimacasqui huan niyajqui nijtlalpachoto motomi. Xiquita nica eltoc motomi.’ </div>
<div class='p'>
<span class="verse" id="MT25_26">26&#160;</span>“Huan iteco quiilhui: ‘Ta tifiero tetequipanojquetl. Nelía titlatzihui. Tijmatqui nimoaxcatía tomi catli amo nijtlantoc huan nipixca campa amo nijtoctoc. 
<span class="verse" id="MT25_27">27&#160;</span>Huajca tijtlalijtosquía notomi ipan se banco para nechmacatosquíaj itlanca quema nimocuepqui.’ </div>
<div class='p'>
<span class="verse" id="MT25_28">28&#160;</span>“Huajca nopa catli axcahue quiilhui seyoc: ‘Xijquixtili nopa bolsa tlen notomi catli nijcahuilijtejqui imaco huan xijmaca yaya catli quipiya majtlactli bolsas. 
<span class="verse" id="MT25_29">29&#160;</span>Pampa aqui cuali quitequihuía nopa catli quipiya masque miyac, iteco quimacas más. Huan aqui amo quitequihuía cuali catli quipiya, masque quentzi quipiya, iteco quiquixtilis nopa quentzi catli quipixtoya. 
<span class="verse" id="MT25_30">30&#160;</span>Huan ni tetequipanojquetl catli amo quitequihui catli quipixqui, xijmajcahua campa tlahuel onpano tzintlayohua, campa masehualme chocaj huan tlanhuehuechocaj pampa tlahuel tlaijiyohuíaj.’ </div>
<div class='s'>Toteco quintlajtolsencahuas nochi masehualme quema sempa hualas </div>
<div class='p'>
<span class="verse" id="MT25_31">31&#160;</span>“Na catli niMocuepqui Masehuali sempa nihualas ipan tlaltipactli ipan tlatlanextli huan nohuaya hualase nopa tequihuajme catli tlatzejtzeloltique. Huan quema nihualas, nimosehuis ipan nosiya catli yejyectzi huan nitetlajtolsencahuas. 
<span class="verse" id="MT25_32">32&#160;</span>Huan mosentilise noixpa nochi masehualme tlen nochi tlalme. Huan na niquiniyocatlalis catli cuajcualme huan catli amo cuajcualme quen se tlamocuitlahuijquetl quiniyocatlalía borregojme huan chivojme. 
<span class="verse" id="MT25_33">33&#160;</span>Huan nopa borregojme niquintlalis ipan nonejmac huan nopa chivojme ipan noopoch. 
<span class="verse" id="MT25_34">34&#160;</span>Huan na nitlanahuatijquetl niquinilhuis nopa masehualme catli itztose ipan nonejmac: ‘Xihualaca amojuanti catli noTata anmechtiochijtoc. Xicalaquica campa tlanahuatía noTata, pampa huejcajya quema ayamo oncayaya tlaltipactli, quisencajqui nopa axcayotl para teipa anquiselise. 
<span class="verse" id="MT25_35">35&#160;</span>Pampa nimayanayaya huan antechtlamacaque huan niamiquiyaya huan antechamacaque. Huan niitztoya se catli amo moaltepe ejca, pero antechselijque ipan amochajchaj. 
<span class="verse" id="MT25_36">36&#160;</span>Amo nijpiyayaya catli nimoquentis huan antechmacaque noyoyo. Nimococohuayaya huan antechmocuitlahuitoj. Niitztoya ipan tlatzactli huan anyajque antechitatoj.’ </div>
<div class='p'>
<span class="verse" id="MT25_37">37&#160;</span>“Huan teipa nopa catli xitlahuaque iixpa Toteco nechtlatzintoquilise: ‘Toteco, ¿quemaya timitzitaque timayanayaya huan timitztlamacaque, o quema tiamiquiyaya huan timitzamacaque? 
<span class="verse" id="MT25_38">38&#160;</span>Huan ¿quemaya timitzpantijque quen se catli amo toaltepe ejca, pero timitzselijque ipan tochajchaj, o amo tijpiyayaya moyoyo huan timitzyoyontijque? 
<span class="verse" id="MT25_39">39&#160;</span>Huan ¿quemaya timococohuayaya o tiitztoya ipan tlatzactli huan timitzitatoj?’ </div>
<div class='p'>
<span class="verse" id="MT25_40">40&#160;</span>“Huan na niTlanahuatijquetl niquinilhuis: ‘Nelía nimechilhuía, quema anquipalehuiyayaj se tlen ni noicnihua catli teicneltzitzi, niquitac quen elisquía para na antechpalehuiyayaj.’ </div>
<div class='p'>
<span class="verse" id="MT25_41">41&#160;</span>“Huan teipa niquinilhuis inijuanti catli itztoque ipan noopoch: ‘Techtlalcahuica anamo cuajcualme. Xiyaca ipan nopa tlitl catli amo quema sehuis catli Toteco quisencajtoc para Amocualtlacatl huan iajacahua. 
<span class="verse" id="MT25_42">42&#160;</span>Pampa nimayanayaya huan amo tleno antechmacaque ma nijcua, huan niamiquiyaya huan amo antechamacaque. 
<span class="verse" id="MT25_43">43&#160;</span>Huan niitztoya quen se catli amo antechiximatiyayaj, huan amo antechselijque ipan amochajchaj. Antechitaque quema amo nijpiyayaya noyoyo para nimoquentis, huan amo antechmacaque noyoyo. Nimococohuayaya huan niitztoya ipan tlatzactli, huan amo antechpalehuijque.’ </div>
<div class='p'>
<span class="verse" id="MT25_44">44&#160;</span>“Huan inijuanti nojquiya nechtlatzintoquilise: ‘Toteco, ¿quemaya timitzitaque timayana, o tiamiqui, o amo timitziximatij, o amo tijpiya moyoyo? ¿Quemaya timitzitaque timococohua o ipan tlatzactli huan amo timitzpalehuijque?’ </div>
<div class='p'>
<span class="verse" id="MT25_45">45&#160;</span>“Huan na niquinnanquilis: ‘Nelía nimechilhuía, pampa amo anquinpalehuijque ni noicnihua catli teicneltzitzi, huajca niquita quen elisquía amo antechpalehuijque na.’ </div>
<div class='p'>
<span class="verse" id="MT25_46">46&#160;</span>“Huan nopa masehualme yase campa Toteco quintlatzacuiltis para nochipa, pero nopa masehualme catli xitlahuaque iixpa Toteco yase ilhuicac campa itztose para nochipa.”  </div>
<div class='psalmlabel' id='MT26_0'> 26</div>
<div class='s'>Quisencajque quenicatza quiitzquise Jesús </div>
<div class='p'>
<span class="verse" id="MT26_1">1&#160;</span>Quema Jesús tlanqui quiijtohua nochi ni camanali, techilhui tiimomachtijcahua: </div>
<div class='p'>
<span class="verse" id="MT26_2">2&#160;</span>―Anquimatij san polihui ome tonali para nopa ilhuitl catli itoca Pascua campa nechtemactilise na catli niMocuepqui Masehuali para ma nechcuamapeloltica. </div>
<div class='p'>
<span class="verse" id="MT26_3">3&#160;</span>Huan ipan nopa tonal nojquiya nopa tlayacanca totajtzitzi huan nopa huehue tlacame tlen israelitame mosentilijque ipan ichaj Caifás nopa hueyi totajtzi. 
<span class="verse" id="MT26_4">4&#160;</span>Huan san sejco quisencajque quenicatza huelis quicajcayahuase huan quiitzquise Jesús para quimictise. 
<span class="verse" id="MT26_5">5&#160;</span>Pero quiijtohuayayaj: </div>
<div class='p'>―Ma amo tiquitzquica ipan ni ilhuitl pampa huelis moajcomanase nopa miyaqui masehualme huan techhuilanase. </div>
<div class='s'>Se sihuatl quitequili tlaajhuiyacayotl ipan Jesús </div>
<div class='p'>
<span class="verse" id="MT26_6">6&#160;</span>Huan Jesús mocajtoya ipan altepetl Betania ipan ichaj Simón catli achtihuiya tlacayo palantoya. 
<span class="verse" id="MT26_7">7&#160;</span>Huan Jesús tlacuayaya campa mesa huan ajsico se sihuatl catli quihualicayaya se tlaajhuiyacayotl catli tlahuel patiyo ipan se frasco catli quicoyonijtoya tlen se tetl itoca alabastro. Huan quitequili ipan itzonteco Jesús. 
<span class="verse" id="MT26_8">8&#160;</span>Huan quema tiimomachtijcahua tiquitaque, ticualanque huan tiquijtojque: </div>
<div class='p'>―¿Para tlen quinenpolohua ne tlaajhuiyacayotl catli tlahuel patiyo? 
<span class="verse" id="MT26_9">9&#160;</span>Hueltosquía tijnemacatosquíaj para miyac tomi huan tiquinmacatosquíaj catli teicneltzitzi. </div>
<div class='p'>
<span class="verse" id="MT26_10">10&#160;</span>Huan Jesús quimatqui catli tiquijtojque, huajca techilhui: </div>
<div class='p'>―Amo xijcuatotonica ni sihuatl pampa nechchihuilijtoc se cuali tlamantli. 
<span class="verse" id="MT26_11">11&#160;</span>Mojmostla itztose catli teicneltzitzi amohuaya, pero na amo. Ayacmo huejcahuas niitztos amohuaya. 
<span class="verse" id="MT26_12">12&#160;</span>Ni sihuatl nechtequili ni tlaajhuiyacayotl pampa quej nopa quisencahua notlacayo para quema nechtlalpachose. 
<span class="verse" id="MT26_13">13&#160;</span>Nelía nimechilhuía, campa hueli ipan tlaltipactli campa masehualme tlacamanalhuise icamanal Toteco, nojquiya teilhuise catli ni sihuatl nechchihuilijtoc para nochi quielnamiquise. </div>
<div class='s'>Judas quinejqui quitemactilis Jesús </div>
<div class='p'>
<span class="verse" id="MT26_14">14&#160;</span>Huan se tlen tojuanti tiimomachtijcahua Jesús catli quitocaxtiyayaj Judas Iscariote, yajqui quinitato nopa tlayacanca totajtzitzi. 
<span class="verse" id="MT26_15">15&#160;</span>Huan quintlatzintoquili: </div>
<div class='p'>―¿Quesqui antechmacase sintla nimechmactilis Jesús? </div>
<div class='p'>Huan nopa tlayacanani quimacaque Judas treinta plata tomi. 
<span class="verse" id="MT26_16">16&#160;</span>Huan ipan nopa hora Judas pejqui quitemolía quema huelis quitemactilis Jesús. </div>
<div class='s'>Itlacualis Tohueyiteco </div>
<div class='p'>
<span class="verse" id="MT26_17">17&#160;</span>Ipan nopa achtihui tonal tlen nopa ilhuitl, quema nochi quicuaj pantzi catli amo quipiya tlasonejcayotl, tiimomachtijcahua tihualajque campa Jesús itztoya huan tijtlatzintoquilijque: </div>
<div class='p'>―¿Canque tijnequi ma tijsencahuaca nopa Pascua tlacualistli para nochi tijcuase? </div>
<div class='p'>
<span class="verse" id="MT26_18">18&#160;</span>Huan Jesús techilhui: </div>
<div class='p'>―Xiyaca ne altepetl huan anquipantise se tlacatl huan anquiilhuise para niamotlamachtijca niquijtohua ya monechcahuía nohora. Xiquilhuica monequi nijcuas nopa Pascua tlacualistli nepa ichaj ihuaya nomomachtijcahua. </div>
<div class='p'>
<span class="verse" id="MT26_19">19&#160;</span>Huan tiimomachtijcahua Jesús tiyajque campa Jesús techilhui huan tijsencajque nopa Pascua tlacualistli. </div>
<div class='p'>
<span class="verse" id="MT26_20">20&#160;</span>Huan quema tlayohuixqui, Jesús mosehui campa mesa tohuaya timajtlacme huan ome tiimomachtijcahua. 
<span class="verse" id="MT26_21">21&#160;</span>Huan quema titlacuayayaj, yaya techilhui: </div>
<div class='p'>―Nelía nimechilhuía, se tlen amojuanti nechtemactilis. </div>
<div class='p'>
<span class="verse" id="MT26_22">22&#160;</span>Huan nochi tojuanti tlahuel timotequipachojque huan pejqui tijtlatzintoquilíaj: </div>
<div class='p'>―¿Huelis na, noTeco? </div>
<div class='p'>
<span class="verse" id="MT26_23">23&#160;</span>Huan Jesús technanquili: </div>
<div class='p'>―Nechtemactilis yaya catli nohuaya quixolonía ipantzi ipan noplato. 
<span class="verse" id="MT26_24">24&#160;</span>Melahuac monequi na catli niMocuepqui Masehuali nimiquis quen ijcuilijtoc ipan Icamanal Toteco, pero teicnelti yaya catli nechtemactilis. Tlahuel hueyi nopa tlatzacuiltilistli catli quiselis. Más cuali eltosquía para nopa tlacatl amo tlacajtosquía. </div>
<div class='p'>
<span class="verse" id="MT26_25">25&#160;</span>Huan Judas catli quitemactilisquía quitlatzintoquili Jesús: </div>
<div class='p'>―¿Huelis na, Tlamachtijquetl? </div>
<div class='p'>Huan Jesús quinanquili: </div>
<div class='p'>―Quena, ta. </div>
<div class='p'>
<span class="verse" id="MT26_26">26&#160;</span>Huan quema titlacuayayaj, Jesús quiitzqui se pantzi huan quitlascamatqui Itata huan quitlapanqui, huan techmacac tiimomachtijcahua huan techilhui: </div>
<div class='p'>―Xijcuica ni pantzi huan xijcuaca. Ni notlacayo. </div>
<div class='p'>
<span class="verse" id="MT26_27">27&#160;</span>Teipa quicuic se taza ica xocomeca atl huan quitlascamatqui Itata huan techmacac, techilhui: </div>
<div class='p'>―Nochi amojuanti xiquijica ipan ni taza, 
<span class="verse" id="MT26_28">28&#160;</span>pampa ni noeso catli nijtoyahuas para nijpehualtis nopa yancuic camanal sencahuali catli Toteco quichihua ica masehualme. 
<span class="verse" id="MT26_29">29&#160;</span>Huan nimechilhuía, ayacmo niquijis xocomeca atl hasta nopa tonal quema san sejco yancuic tiquijise nepa campa noTata tlanahuatía. </div>
<div class='s'>Pedro quiijtos amo quiiximati Jesús </div>
<div class='p'>
<span class="verse" id="MT26_30">30&#160;</span>Teipa quema titlanque tihuicaj se tiohuicatl, tiquisque huan tiyajque campa nopa tepetl catli itoca Olivos. 
<span class="verse" id="MT26_31">31&#160;</span>Huan Jesús techilhui: </div>
<div class='p'>―Nochi antechcajtehuase ni tlayohua pampa ijcuilijtoc ipan Icamanal Toteco campa noTata quiijto: ‘Nijmictis nopa tlamocuitlahuijquetl huan iborregojhua mosemanase.’ Quej nopa quiijtohua. 
<span class="verse" id="MT26_32">32&#160;</span>Pero teipa quema ya nimoyolcuitos, nimechtlayacancuilis hasta estado Galilea. </div>
<div class='p'>
<span class="verse" id="MT26_33">33&#160;</span>Huan Pedro quinanquili huan quiilhui: </div>
<div class='p'>―Masque nochi sequinoc mitzcajtehuase, na amo quema nimitzcajtehuas. </div>
<div class='p'>
<span class="verse" id="MT26_34">34&#160;</span>Huan Jesús quiilhui: </div>
<div class='p'>―Nelía nimitzilhuía, ni yohuali quema ayamo tzajtzi se poyox, tiquinilhuis masehualme expa para amo techiximati. </div>
<div class='p'>
<span class="verse" id="MT26_35">35&#160;</span>Huan Pedro sempa quiilhui: </div>
<div class='p'>―Masque monequi nimiquis mohuaya, amo quema niquijtos para amo nimitziximati. </div>
<div class='p'>Huan nochi tiimomachtijcahua no ya nopa tiquilhuijque. </div>
<div class='s'>Jesús motlatlajti ica Itata nepa Getsemaní </div>
<div class='p'>
<span class="verse" id="MT26_36">36&#160;</span>Huan Jesús techhuicac hasta campa itoca Getsemaní huan techilhui tiimomachtijcahua: </div>
<div class='p'>―Ximosehuica nica huan na niya nimotlatlajtiti. </div>
<div class='p'>
<span class="verse" id="MT26_37">37&#160;</span>Huan Jesús quinhuicac Pedro huan nopa ome imomachtijcahua catli eliyayaj itelpocahua Zebedeo. Huan yaya pejqui tlahuel miyac motequipachohua huan mocuesohua. 
<span class="verse" id="MT26_38">38&#160;</span>Huan quinilhui nopa eyi: </div>
<div class='p'>―Tlahuel nimoyoltequipachohua hasta nijmati huelis nimiquis amantzi san ica tequipacholi. Ximocahuaca nica. Xitlachixtoca nohuaya. </div>
<div class='p'>
<span class="verse" id="MT26_39">39&#160;</span>Huan Jesús yajqui se quentzi iniixmelac huan motlancuaixtlapacho tlalchi huan pejqui motlatlajtía huan quiijto: </div>
<div class='p'>―Papá, sintla tihuelisquía, techquixtilis ni tlaijiyohuilistli catli hualas para ma amo nechajsi. Pero amo xijchihua catli na nijnequi, san xijchihua catli ta mopaquilis. </div>
<div class='p'>
<span class="verse" id="MT26_40">40&#160;</span>Huan quema tlanqui motlatlajtía ica Itata, mocuepqui campa itztoyaj nopa eyi imomachtijcahua huan quinpanti cochtoque. Huajca Jesús quiilhui Pedro: </div>
<div class='p'>―¿Amo anhuelque antlachixque nohuaya para se hora? 
<span class="verse" id="MT26_41">41&#160;</span>Xitlachixtoca huan ximotlatlajtica para amo ma anmechyoltilana tlajtlacoli. Amotonal quinequi quichihuas catli nimechnahuatía, pero amotlacayo amo quipiya tetili. </div>
<div class='p'>
<span class="verse" id="MT26_42">42&#160;</span>Huan Jesús sempa yajqui se quentzi, huan motlatlajti huan quiijto: </div>
<div class='p'>―Papá, sintla amo tihueli techijcuinilis ni tlaijiyohuilistli huan monequi nitlaijiyohuis, huajca xijchihua catli ta mopaquilis. </div>
<div class='p'>
<span class="verse" id="MT26_43">43&#160;</span>Huan sempa mocuepqui Jesús campa nopa eyi imomachtijcahua huan quinpanti cochtoque pampa nelía cochisnequiyayaj. 
<span class="verse" id="MT26_44">44&#160;</span>Huan sempa quincajtejqui huan sempa yajqui motlatlajtito ica expa. Huan sempa quiilhui Itata catli quiilhui achtihuiya. 
<span class="verse" id="MT26_45">45&#160;</span>Huan sempa mocuepqui campa imomachtijcahua, huan quinilhui: </div>
<div class='p'>―¿Noja ancochtoque huan anmosiyajquetzaj? Xiquitaca, ya ajsic hora para masehualme nechtemactilise na catli niMocuepqui Masehuali ininmaco amo cuajcualme. 
<span class="verse" id="MT26_46">46&#160;</span>Ximoquetzaca huan ma ya tiyaca. Xiquitaca, ya huala yaya catli nechtemactilía. </div>
<div class='s'>Tlacame quiitzquijque Jesús </div>
<div class='p'>
<span class="verse" id="MT26_47">47&#160;</span>Huan quema Jesús noja camanaltiyaya, ajsico Judas se tlen timajtlacme huan ome tiimomachtijcahua. Yaya hualajqui ininhuaya miyac tlacame catli quihualicayayaj machetes huan cuahuitl catli quintitlantoyaj nopa tlayacanca totajtzitzi huan nopa huehue tlacame tlen israelitame. 
<span class="verse" id="MT26_48">48&#160;</span>Huan Judas catli quitemactiliyaya Jesús, ya quinmacatoya nopa tlacame se tlanextili para aqui quitzoponisquía, yaya elisquía Jesús catli quitemohuayayaj, huajca ma quiitzquica. </div>
<div class='p'>
<span class="verse" id="MT26_49">49&#160;</span>Huajca Judas nimantzi monechcahuico campa Jesús huan quiilhui: </div>
<div class='p'>―Ya tlapoyahui, Tlamachtijquetl. </div>
<div class='p'>Huan quitzoponi. 
<span class="verse" id="MT26_50">50&#160;</span>Huan Jesús quiilhui: </div>
<div class='p'>―Nohuampox, xijchihua catli tihualajtoc para tijchihuas. </div>
<div class='p'>Huan nopa tlacame monechcahuijque huan quiitzquijque Jesús, huan quihuicaque. </div>
<div class='p'>
<span class="verse" id="MT26_51">51&#160;</span>Huan se imomachtijca Jesús catli itztoya ihuaya quiquixti imachete huan quimaquili itequipanojca nopa hueyi totajtzi, huan quitzontequili inacas. 
<span class="verse" id="MT26_52">52&#160;</span>Huajca Jesús quiilhui: </div>
<div class='p'>―Xijcalaqui momachete ipan icuetlaxo pampa catli tlahuilanaj ica machete, nojquiya quinmictise ica machete. 
<span class="verse" id="MT26_53">53&#160;</span>¡Huelis amo anquimatij! Na nihuelisquía nimotlatlajtisquía ica noTata huan yaya nimantzi nechtitlanilisquía pano setenta mil itequihuajcahua para nechmanahuiquij. 
<span class="verse" id="MT26_54">54&#160;</span>Pero sintla quej nopa nijchihuas, amo panos quen ijcuilijtoc ipan Icamanal Toteco. Huan monequi ma pano catli quiijtohua. </div>
<div class='p'>
<span class="verse" id="MT26_55">55&#160;</span>Huan teipa Jesús quinilhui nopa tlacame catli hualajtoyaj: </div>
<div class='p'>―¿Quenque anhualajtoque nica para antechitzquise ica machetes huan ica cuahuitl quen nielisquía se tlachtejquetl? Mojmostla nitlamachtiyaya ipan nopa hueyi tiopamitl huan amo quema antechitzquijque. 
<span class="verse" id="MT26_56">56&#160;</span>Masque amo anquimatij, pano nochi ni tlamantli catli anquichihuaj ipan ni tonali para ma motlamichihua catli itlajtol pannextijcahua Toteco quiijcuilojque huejcajya ipan Icamanal Toteco. </div>
<div class='p'>Huan nochi tiimomachtijcahua tijcajtejque huan ticholojque. </div>
<div class='s'>Jesús iniixpa tlayacanani </div>
<div class='p'>
<span class="verse" id="MT26_57">57&#160;</span>Huan nopa tlacame catli quiitzquijque Jesús quihuicaque ichaj Caifás, nopa hueyi totajtzi. Huan nopona mosentilijtoyaj nopa tlamachtiani tlen itlanahuatilhua Moisés huan nopa huehue tlacame tlen israelitame. 
<span class="verse" id="MT26_58">58&#160;</span>Huan Pedro nojquiya quinhuejcatoquilijtiyajqui hasta ajsitoj campa puerta catli calaqui ipan icalixpa Caifás. Huan Pedro nojquiya calajqui, mosehuito ininhuaya tetequipanohuani para quiitas tlaque panosquía. </div>
<div class='p'>
<span class="verse" id="MT26_59">59&#160;</span>Huan nopa tlayacanca totajtzitzi huan huehue tlacame tlen israelitame huan nochi nopa tlanechicoli tlen tequitini catli más hueyi quitemohuayayaj se para tlatestigojquetzas ica se istlacaticayotl para ica huelis quitelhuisquíaj Jesús. Huan quej nopa huelisquía quitemactilisquíaj para ma miqui. 
<span class="verse" id="MT26_60">60&#160;</span>Huan amo tleno quipantijque catli ica huelis quitelhuisquíaj masque miyac testigos quiijtojque para quiistlacahuisquíaj, pero amo san se inincamanal huajca amo ipati eliyaya. Pero teipa ome tlacame moquetzque, 
<span class="verse" id="MT26_61">61&#160;</span>huan quiijtojque: </div>
<div class='p'>―Ni tlacatl Jesús quiijto para huelis quisemanas itiopa Toteco huan sempa quichihuas ica eyi tonali. </div>
<div class='p'>
<span class="verse" id="MT26_62">62&#160;</span>Huan nopa hueyi totajtzi moquetzqui huan quitlatzintoquili Jesús: </div>
<div class='p'>―¿Amo tleno titlananquilía? ¿Tiquijto catli ica mitztelhuíaj o amo tiquijto? </div>
<div class='p'>
<span class="verse" id="MT26_63">63&#160;</span>Huan Jesús amo molini. Huan nopa hueyi totajtzi quiilhui: </div>
<div class='p'>―Nimitznahuatía xijtestigojquetza Toteco Dios catli itztoc. Huan techilhui sintla tiIcone Toteco huan sintla tiCristo catli Toteco quiijto techtitlanilisquía. </div>
<div class='p'>
<span class="verse" id="MT26_64">64&#160;</span>Huan Jesús quiilhui: </div>
<div class='p'>―Quena, na niCristo. Huan nojquiya nimitzilhuía, teipa antechitase na catli niMocuepqui Masehuali quema nimosehuijtos inejmac Toteco Dios catli quipiya nochi chicahualistli. Huan antechitase quema nihualas ipan mixtli tlen ilhuicac. </div>
<div class='p'>
<span class="verse" id="MT26_65">65&#160;</span>Huajca nopa hueyi totajtzi quitzayanqui iyoyo para quinextilis para tlahuel temajmati ica catli Jesús quiijto. Huajca quinilhui nopa sequinoc: </div>
<div class='p'>―Xijcaquica, yaya mochihua quen Toteco Dios pampa niyon quentzi amo quipatiita. ¿Para tlen monequi más testigos? Anquicactoque para mochihua yaya Toteco Dios. 
<span class="verse" id="MT26_66">66&#160;</span>¿Tlaque tlatzacuiltilistli anmoilhuíaj quinamiqui para quiselis? </div>
<div class='p'>Huan quinanquilijque: </div>
<div class='p'>―Monequi ma miqui. </div>
<div class='p'>
<span class="verse" id="MT26_67">67&#160;</span>Huajca quiixchijchaque, huan quimaquilijque ica ininmatolo. Huan sequinoc quiixtlajtlatzinijque 
<span class="verse" id="MT26_68">68&#160;</span>huan quiilhuijque: </div>
<div class='p'>―Sintla nelía ta tiCristo, xicamanalti quen se tlajtol pannextijquetl huan techilhui ajqueya mitzmaquilía. </div>
<div class='s'>Pedro quiijto amo quiiximati Jesús </div>
<div class='p'>
<span class="verse" id="MT26_69">69&#160;</span>Huan Pedro noja mosehuijtoya calixpa huan se ichpoca tequipanojquetl quinechcahuico huan quiilhui: </div>
<div class='p'>―Ta nojquiya tiitztoya ihuaya Jesús nopona ipan estado Galilea ejquetl. </div>
<div class='p'>
<span class="verse" id="MT26_70">70&#160;</span>Huan Pedro istlacatqui iniixpa nochi catli itztoyaj nepa. Quiijto: </div>
<div class='p'>―Amo, amo nijmati tlaque tiquijtohua. </div>
<div class='p'>
<span class="verse" id="MT26_71">71&#160;</span>Huan Pedro yajqui calteno campa puerta huan seyoc ichpoca tequipanojquetl quiitac huan quinilhui nochi catli mosehuijtoyaj nopona: </div>
<div class='p'>―Nojquiya ni tlacatl itztoya ihuaya Jesús, nopa altepetl Nazaret ejquetl. </div>
<div class='p'>
<span class="verse" id="MT26_72">72&#160;</span>Huan Pedro sempa quiijto para amo, huan quitestigojquetzqui Toteco huan quiijto: </div>
<div class='p'>―Amo niquiximati ne tlacatl. </div>
<div class='p'>
<span class="verse" id="MT26_73">73&#160;</span>Huan quentzi teipa monechcahuicoj campa Pedro nopa tlacame catli itztoyaj nopona huan quiilhuijque: </div>
<div class='p'>―Nelía ta tiitztoya se tiimomachtijca pampa quen ticamanalti mitznextía canque tiehua. </div>
<div class='p'>
<span class="verse" id="MT26_74">74&#160;</span>Huan Pedro pejqui tlatelchihua huan quitestigojquetza Toteco huan quiijto: </div>
<div class='p'>―Amo niquiximati ne tlacatl. </div>
<div class='p'>Huan nimantzi tzajtzic se poyox. 
<span class="verse" id="MT26_75">75&#160;</span>Huajca Pedro quielnamijqui catli Jesús quiilhui para quema ayamo tzajtziyaya se poyox, Pedro quinilhuisquía masehualme expa para amo quiiximati. Huajca Pedro quisqui huan tlahuel chocac.  </div>
<div class='psalmlabel' id='MT27_0'> 27</div>
<div class='s'>Jesús iixpa Pilato </div>
<div class='p'>
<span class="verse" id="MT27_1">1&#160;</span>Huan quema tlanesqui, nochi nopa tlayacanca totajtzitzi huan huehue tlacame tlen israelitame quisencajque quenicatza quichihuasquíaj para quifuerzajhuise nopa hueyi tequitiquetl ma tlanahuatis para monequi miquis Jesús. 
<span class="verse" id="MT27_2">2&#160;</span>Huan nopa soldados quiilpijque Jesús huan quihuicaque iixpa gobernador Poncio Pilato. </div>
<div class='s'>Mijqui Judas </div>
<div class='p'>
<span class="verse" id="MT27_3">3&#160;</span>Huan quema Judas catli quitemactilijtoya quiitac para inijuanti quitemactiliyayaj Jesús para ma miqui, tlahuel motequipacho ica catli quichijtoya. Huan quihuicac nopa treinta plata tomi, huan quincuepili nopa tlayacanca totajtzitzi huan huehue tlacame tlen israelitame, 
<span class="verse" id="MT27_4">4&#160;</span>huan quinilhui: </div>
<div class='p'>―Nitlajtlacolchijtoc pampa nimechtemactili yaya catli amo quipiya tlajtlacoli. </div>
<div class='p'>Pero inijuanti quinanquilijque: </div>
<div class='p'>―Para tojuanti amo tleno. Ta tijmati. </div>
<div class='p'>
<span class="verse" id="MT27_5">5&#160;</span>Huan Judas quitepejqui nopa plata tomi tiopan calijtic. Teipa quistejqui huan yajqui mocuapiloto hasta mijqui. </div>
<div class='p'>
<span class="verse" id="MT27_6">6&#160;</span>Huan nopa tlayacanca totajtzitzi quicuique nopa plata tomi huan quiijtojque: </div>
<div class='p'>―Amo cuali para tijmanelose ni tomi ihuaya ne seyoc ipan tiopan caxa pampa ica ni tomi tijtlaxtlahuijque catli techtemactili Jesús para ma miquis, huajca ni tomi quihuica estli. </div>
<div class='p'>
<span class="verse" id="MT27_7">7&#160;</span>Teipa quisencajque tlaque quichihuasquíaj ica nopa tomi huan quicojque itlal se chachapalchijquetl para nopona quintlalpachosquíaj catli seyoc tlali ehuani. 
<span class="verse" id="MT27_8">8&#160;</span>Huajca nopa tlali quitocaxtijque Tlali tlen Estli. Huan quej nopa itoca hasta ama. 
<span class="verse" id="MT27_9">9&#160;</span>Huajca ya ni quitlamilti catli nopa tlajtol pannextijquetl Jeremías huejcajya quiijcuilo para teipa panos. Yaya quiijto: “Nopa israelita tlacame quipatitlalise ica treinta plata tomi para ya nopa quiixtlahuasquíaj. 
<span class="verse" id="MT27_10">10&#160;</span>Teipa quicuise nopa tomi huan ica quicohuase itlal se chachapalchijquetl pampa quej nopa Toteco quinnahuatis ma quichihuaca.” </div>
<div class='s'>Pilato quitlatzintoquili Jesús </div>
<div class='p'>
<span class="verse" id="MT27_11">11&#160;</span>Huan Jesús moquetztoya iixpa gobernador huan yaya quitlatzintoquili: </div>
<div class='p'>―¿Ta tiinintlanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena, naya. </div>
<div class='p'>
<span class="verse" id="MT27_12">12&#160;</span>Huan quema nopa tlayacanca totajtzitzi huan nopa huehue tlacame tlen israelitame quitelhuiyayaj Jesús iixpa nopa gobernador, yaya amo molini. 
<span class="verse" id="MT27_13">13&#160;</span>Huajca Pilato quitlatzintoquili Jesús: </div>
<div class='p'>―¿Amo tijcaqui ica quesqui tlamantli mitztelhuíaj? </div>
<div class='p'>
<span class="verse" id="MT27_14">14&#160;</span>Pero noja Jesús amo tleno tlananquili, huan yeca nelía quisentlachili nopa gobernador. </div>
<div class='s'>Pilato quiijto para ma miqui Jesús </div>
<div class='p'>
<span class="verse" id="MT27_15">15&#160;</span>Sesen xihuitl ipan nopa Pascua ilhuitl, Gobernador Pilato ya momajtoya para quiquixtis se catli tzactoc ipan tlatzactli para ma yas ichaj. Huan quiquixtisquía aqui nopa miyac masehualme quitlapejpenisquíaj. 
<span class="verse" id="MT27_16">16&#160;</span>Huan ipan nopa tonali itztoya ipan tlatzactli se tlacatl catli nochi quiiximatiyayaj para fiero inemilis huan itoca Barrabás. 
<span class="verse" id="MT27_17">17&#160;</span>Huajca mosentilijque nopa miyac masehualme, huan Pilato quintlatzintoquili: </div>
<div class='p'>―¿Ajqueya anquinequij ma nimechmajcahuilis? ¿Nimechmajcahuilis Barrabás o ni Jesús catli masehualme quitocaxtíaj nopa Cristo? </div>
<div class='p'>
<span class="verse" id="MT27_18">18&#160;</span>Pilato quiijto ya ni pampa quinequiyaya quimajcahuas Jesús. Quimatqui nopa tlayacanani san quihualiquilijque pampa quichicoitayayaj para nochi masehualme quitoquiliyayaj. </div>
<div class='p'>
<span class="verse" id="MT27_19">19&#160;</span>Huan quema Pilato mosehuijtoya ipan isiya ipan nopa lugar para tetlajtolsencahuas, isihua quititlanili se camanali huan quiilhui: “Amo tleno xijchihuili Jesús pampa yaya se tlacatl xitlahuac. Tlayohua niquitac tlamantli fiero tlen ya ipan se temictli.” </div>
<div class='p'>
<span class="verse" id="MT27_20">20&#160;</span>Pero nopa tlayacanca totajtzitzi huan nopa huehue tlacame tlen israelitame quinchihualtijque nopa miyac masehualme catli itztoyaj nepa ma tlajtlanica para ma quinmajcahuili Barrabás huan ma quimicti Jesús. 
<span class="verse" id="MT27_21">21&#160;</span>Huajca nopa gobernador sempa quintlatzintoquili: </div>
<div class='p'>―¿Ajqueya nimechmajcahuilis tlen ne ome tlacame? </div>
<div class='p'>Huan nopa masehualme quiilhuijque: </div>
<div class='p'>―Barrabás. </div>
<div class='p'>
<span class="verse" id="MT27_22">22&#160;</span>Huan Pilato quintlatzintoquili: </div>
<div class='p'>―Huajca ¿tlaque nijchihuas ica Jesús catli quitocaxtíaj nopa Cristo? </div>
<div class='p'>Huan quinanquilijque: </div>
<div class='p'>―Xijcuamapelolti. </div>
<div class='p'>
<span class="verse" id="MT27_23">23&#160;</span>Huan Pilato quintlajtlani sempa: </div>
<div class='p'>―Pero ¿para tlen? ¿Tlaque tlajtlacoli quichijtoc? </div>
<div class='p'>Pero nopa masehualme más tzajtziyayaj: </div>
<div class='p'>―Xijcuamapelolti. </div>
<div class='p'>
<span class="verse" id="MT27_24">24&#160;</span>Huan Pilato quiitac para amo huelis quimanahuis Jesús pampa nopa miyac masehualme ya pejque más mosisiníaj. Huajca tlajtlanqui se achi atl para momajtequis. Huan momajtequi iniixpa nochi nopa masehualme huan quinilhui: </div>
<div class='p'>―Na amo nijhuica tlajtlacoli para ma miquis ni tlacatl catli cuali. Anquihuicase tlajtlacoli amojuanti sintla anquimictise. </div>
<div class='p'>
<span class="verse" id="MT27_25">25&#160;</span>Huan nochi nopa masehualme quinanquilijque huan quiilhuijque: </div>
<div class='p'>―Ma tijhuicaca tlajtlacoli tojuanti huan toconehua para ma miqui. </div>
<div class='p'>
<span class="verse" id="MT27_26">26&#160;</span>Huajca quinmajcahuili Barrabás, pero tlanahuati ma quihuitequica Jesús huan quinmactili para quicuamapeloltise. </div>
<div class='p'>
<span class="verse" id="MT27_27">27&#160;</span>Huan nopa soldados quihuicaque Jesús ipan nopa hueyi cali catli iaxca gobernador, huan quen seiscientos soldados mosentilijque huan quiyahualojque Jesús. 
<span class="verse" id="MT27_28">28&#160;</span>Huan quiquixtilijque iyoyo huan quiquentijque se yoyomitl catli chichiltic quen tlanahuatiani momatij moquentíaj. 
<span class="verse" id="MT27_29">29&#160;</span>Huan quixinepalojque se huitztzonyahuali huan quitlalilijque ipan itzonteco Jesús. Huan quitlalilijque se ojtla cuahuitl ipan inejmac quen quipiya se tlanahuatijquetl huan pejque quihuihuiitaj. Motlancuaquetzque iixpa huan quiilhuijque: </div>
<div class='p'>―¡Ma itzto miyac tonali ni inintlanahuatijca israelitame! </div>
<div class='p'>
<span class="verse" id="MT27_30">30&#160;</span>Huan teipa quichijchaque huan quiquixtilijque nopa ojtla cuahuitl huan pejque ica quimaquilíaj ipan itzonteco. 
<span class="verse" id="MT27_31">31&#160;</span>Huan teipa quema tlanque quihuihuiitaj, quiquixtilijque nopa yoyomitl catli huehueyac huan quiquentijque catli ipa iyoyo huan quihuicaque quicuamapeloltitij. </div>
<div class='s'>Quicuamapeloltijque Jesús </div>
<div class='p'>
<span class="verse" id="MT27_32">32&#160;</span>Huan quema inijuanti ya quistoyaj ipan altepetl Jerusalén, quipantijque se tlacatl itoca Simón catli ehua tlali Cirene huan quichihualtijque ma quiquechpano icuamapel Jesús. </div>
<div class='p'>
<span class="verse" id="MT27_33">33&#160;</span>Huan teipa ajsitoj ipan nopa lugar catli itoca Gólgota (catli quinequi quiijtos “Campa Onca Mijcatzontecomitl”). 
<span class="verse" id="MT27_34">34&#160;</span>Huan nepa nopa soldados quimacaque Jesús vinagre ihuaya se pajtli catli chichic ma quiiji para ma tlapolo. Pero Jesús quiyeco huan quema quimachili tlaque quipixtoya, amo quiijic. </div>
<div class='p'>
<span class="verse" id="MT27_35">35&#160;</span>Huan quema nopa soldados quimalavoshuijque Jesús ipan icuamapel, momajmacaque iyoyo huan mahuiltijque ica piltetzitzi para quiitase ajqueya quihuicasquía. Huajca quitlamiltijque icamanal nopa tlajtol pannextijquetl catli quiijcuilo huejcajya campa quiijtohua: “Inijuanti momajmacase noyoyo huan mahuiltise para quiitase ajqueya quihuicas catli nimoquentía.” </div>
<div class='p'>
<span class="verse" id="MT27_36">36&#160;</span>Huan teipa nopa soldados mosehuijque para tlamocuitlahuise quema Jesús ya itztoya ipan icuamapel. 
<span class="verse" id="MT27_37">37&#160;</span>Huan quitlalijque se tlajcuiloli itzonatipa Jesús campa nesiyaya tlaque ica quitelhuijtoyaj. Huan nopa tlajcuiloli quiijto: NI JESÚS, YAYA ININTLANAHUATIJCA ISRAELITAME. </div>
<div class='p'>
<span class="verse" id="MT27_38">38&#160;</span>Huan quincuamapeloltijque ome tlachtequini ipan inincuamapelhua nechca Jesús. Se ipan inejmac huan seyoc ipan iopoch. 
<span class="verse" id="MT27_39">39&#160;</span>Huan nochi masehualme catli panoyayaj nepa nojquiya quihuihuiitayayaj. Quiojoliniyayaj inintzonteco, 
<span class="verse" id="MT27_40">40&#160;</span>huan quiilhuiyayaj: </div>
<div class='p'>―Ta tiquijto tijsemanasquía nopa tiopan cali huan sempa tijsencahuas ica eyi tonali. Huajca ximomaquixti. Sintla ta tiIcone Toteco, xitemo ipan nopa cuamapeli. </div>
<div class='p'>
<span class="verse" id="MT27_41">41&#160;</span>Nojquiya quihuihuiitayayaj nopa tlayacanca totajtzitzi, nopa tlamachtiani tlen itlanahuatilhua Moisés, nopa fariseos huan nopa huehue tlacame tlen israelitame. Huan quiijtohuayayaj: </div>
<div class='p'>
<span class="verse" id="MT27_42">42&#160;</span>―Yaya quinmaquixti sequinoc pero amo hueli momaquixtía iseltzi. Sintla nelía yaya nopa tlanahuatijquetl tlen tiisraelitame, huajca ma temo nimantzi ipan icuamapel huan huajca, quena, tijneltocase. 
<span class="verse" id="MT27_43">43&#160;</span>Yaya nochipa motemachi ipan Toteco, huajca ma Toteco quimanahui amantzi, sintla nelía quipactía. Pampa yaya quiijto para Icone Toteco. </div>
<div class='p'>
<span class="verse" id="MT27_44">44&#160;</span>Huan nopa tlachtequini catli itztoyaj inechca ipan inincuamapel, nojquiya quihuihuiitayayaj. </div>
<div class='s'>Mijqui Jesús </div>
<div class='p'>
<span class="verse" id="MT27_45">45&#160;</span>Huan ica tlajco tona tzintlayohuixqui campa hueli ipan tlaltipactli hasta las tres ica tiotlac. 
<span class="verse" id="MT27_46">46&#160;</span>Huan nechca las tres Jesús camanaltic chicahuac huan quiijto: </div>
<div class='p'>“Elí, Elí, ¿lama sabactani?” </div>
<div class='p'>Ni camanali quinequi quiijtos: “NoTeco, noTeco, ¿para tlen techtlahuelcajtoc?” </div>
<div class='p'>
<span class="verse" id="MT27_47">47&#160;</span>Huan sequin tlacame catli moquetztoyaj nechca quicajque icamanal pero amo quimachilijque catli quiijto, huan inijuanti quiijtojque: </div>
<div class='p'>―Ni tlacatl quinotza tlajtol pannextijquetl Elías. </div>
<div class='p'>
<span class="verse" id="MT27_48">48&#160;</span>Huan nimantzi se tlen inijuanti motlalo, huan quicuito se tlamantli catli tzotzoltic huan quiapacho ipan xocomeca atl catli xococ. Huan quitlali ipan se ojtla cuahuitl huan quitentoquilti Jesús para ma quichichina. 
<span class="verse" id="MT27_49">49&#160;</span>Pero nopa sequinoc tlacame quiijtojque: </div>
<div class='p'>―Xijcahua. Ma tiquitase sintla hualas Elías para quimanahuis o amo. </div>
<div class='p'>
<span class="verse" id="MT27_50">50&#160;</span>Huan Jesús sempa camanaltic chicahuac huan quimactili Itonal imaco Toteco. 
<span class="verse" id="MT27_51">51&#160;</span>Huan ipan nopa tlatoctzi, tzayanqui nopa hueyi cortina catli ica quitzactoya nopa cuarto campa Más Tlatzejtzeloltic tiopan calijtic. Tzayanqui tlen huejcapa hasta tlatzintla. Huan mojmolini tlali huan huejhueyi teme motlajcoitaque. 
<span class="verse" id="MT27_52">52&#160;</span>Huan ipan campo santo motlapojque campa quintlalpachojtoyaj mijcatzitzi huan moyolcuique miyac mijcatzitzi catli iaxcahua Toteco. 
<span class="verse" id="MT27_53">53&#160;</span>Quisque ipan iniostohua huan teipa quema Jesús ya moyolcuitoya, inijuanti calajque ipan altepetl Jerusalén huan miyac masehualme quinitaque. </div>
<div class='p'>
<span class="verse" id="MT27_54">54&#160;</span>Huan se capitán huan isoldados catli ihuaya quimocuitlahuiyayaj Jesús quiitaque quema mojmolini tlali, huan quiitaque nochi más catli panoyaya, huan tlahuel momajmatijque huan quiijtojque: </div>
<div class='p'>―Nelía ni tlacatl elqui Icone Toteco. </div>
<div class='p'>
<span class="verse" id="MT27_55">55&#160;</span>Huan itztoyaj nopona miyac sihuame catli quitlachiliyayaj Jesús ica huejca. Inijuanti quitoquilijtoyaj Jesús tlen estado Galilea para quipalehuise ica tlen monejqui. 
<span class="verse" id="MT27_56">56&#160;</span>Ipan nopa sihuame itztoyaj María Magdalena, María ininnana Jacobo huan José, huan nojquiya ininnana itelpocahua Zebedeo. </div>
<div class='s'>Quitlalijque Jesús ipan tecacahuatl </div>
<div class='p'>
<span class="verse" id="MT27_57">57&#160;</span>Huan quema tiotlaquixqui, ajsico se tominpixquetl catli quitocaxtiyayaj José. Yaya ejqui altepetl Arimatea huan quitoquili Jesús quen se imomachtijca. 
<span class="verse" id="MT27_58">58&#160;</span>Yaya yajqui quiitato gobernador Pilato huan quitlajtlani ma quicahuili quicuis itlacayo Jesús. Huajca Pilato tlanahuati para ma quimacaca. 
<span class="verse" id="MT27_59">59&#160;</span>Huan José quicuic itlacayo Jesús huan quipijqui ica se hueyi yoyomitl catli yancuic. 
<span class="verse" id="MT27_60">60&#160;</span>Huan quitlali ipan se tecacahuatl yancuic catli quicoyonijtoya ipan se hueyi tepexitl para ya iseltzi quema miquis. Huan quimimilo se hueyi tetl para ica quitzajqui, huan teipa quisqui. 
<span class="verse" id="MT27_61">61&#160;</span>Huan María Magdalena huan nopa seyoc María mosehuijtoyaj imelac nopa tecacahuatl quitlachiliyayaj. </div>
<div class='s'>Soldados quimocuitlahuijque campa quitlalijtoyaj itlacayo Jesús </div>
<div class='p'>
<span class="verse" id="MT27_62">62&#160;</span>Huan hualmostla quema ya panotoya nopa tonali para tlacualtlalise para nopa ilhuitl, mosentilijque nopa tlayacanca totajtzitzi huan fariseos iixpa Pilato, 
<span class="verse" id="MT27_63">63&#160;</span>huan quiilhuijque: </div>
<div class='p'>―Tata, tiquelnamiquij quema noja itztoya, nopa tlacajcayajquetl, Jesús, quiijto para quema miquis, ica eyi tonali moyolcuis. 
<span class="verse" id="MT27_64">64&#160;</span>Huajca xiquintitlani soldados ma cuali quitzacuaca nopa tecacahuatl huan quimocuitlahuise hasta panos eyi tonali para ma amo hualaca imomachtijcahua huan quihuicase itlacayo huan teipa nochi masehualme quiijtosquíaj para moyolcuitoc. Quej nopa achi más tlacajcayahuasquía teipa, huan amo quen achtihui quichihuayaya. </div>
<div class='p'>
<span class="verse" id="MT27_65">65&#160;</span>Huajca Pilato quinilhui: </div>
<div class='p'>―Nica itztoque nosoldados. Xiquinhuicaca huan xijchihuaca nochi catli anquimatij anquichihuaj para ma mocahua neltemachtli. </div>
<div class='p'>
<span class="verse" id="MT27_66">66&#160;</span>Huajca quinhuicaque nopa soldados huan ica catli elqui quen cemento quitzajque nopa tetl ipan tepexitl huan quimachiyojtijque para quimatisquíaj sintla se masehuali calaquisquía. Huan nopa soldados mocajque tlamocuitlahuijtoyaj.  </div>
<div class='psalmlabel' id='MT28_0'> 28</div>
<div class='s'>Jesús moyolcuic </div>
<div class='p'>
<span class="verse" id="MT28_1">1&#160;</span>Huan teipa panoc sábado, nopa tonal para ma mosiyajquetzaca. Huan quema ayamo quisayaya tonati ipan domingo nopa achtihui tonal ipan semana, María Magdalena huan nopa seyoc María yajque quiitatij nopa tecacahuatl. 
<span class="verse" id="MT28_2">2&#160;</span>Huan quema itztoyaj ipan ojtli, chicahuac mojmolini tlaltipactli pampa se itequihua Toteco hualtemoc tlen ilhuicac, huan quiijcuini nopa hueyi tetl huan ipan mosehui. 
<span class="verse" id="MT28_3">3&#160;</span>Huan yaya cahuaniyaya quen quema tlapetlani, huan iyoyo nelchipahuac quen nextli. 
<span class="verse" id="MT28_4">4&#160;</span>Huan nopa soldados pejque huihuipicaj pampa tlahuel quiimacasiyayaj. Teipa tlapolojque huan huetzque quen mictoque. </div>
<div class='p'>
<span class="verse" id="MT28_5">5&#160;</span>Huan nopa itequihua Toteco quinilhui nopa sihuame catli ajsiyayaj: </div>
<div class='p'>―Amojuanti amo ximomajmatica. Nijmati anquitemohuaj Jesús catli quicuamapeloltijque. 
<span class="verse" id="MT28_6">6&#160;</span>Amo aqui nica. Ya moyolcuic quen quiijto quichihuas. Xihualaca, xijtlachiliquij campa quitejque itlacayo. 
<span class="verse" id="MT28_7">7&#160;</span>Huan teipa xiyajtihuetzica huan xiquinilhuitij imomachtijcahua para ya moyolcuitoc catli mictoya. Huan anmechtlayacancuilis hasta estado Galilea huan nepa anquiitase. San ya ni nochi catli monequi nimechyolmelahuas. </div>
<div class='p'>
<span class="verse" id="MT28_8">8&#160;</span>Huan nopa sihuame nimantzi quisque ipan tecacahuatl huan achi momajmatiyayaj huan tlahuel paquiyayaj huan motlalojtejque para quinyolmelahuatij imomachtijcahua. 
<span class="verse" id="MT28_9">9&#160;</span>Huan quema nopa sihuame yohuiyayaj ipan ojtli para tlayolmelahuatij, nimantzi quinamijque Jesús huan yaya quintlajpalo huan quinilhui: </div>
<div class='p'>―Queyahui. </div>
<div class='p'>Huan nopa sihuame monechcahuitoj huan quiitzquijque iicxi huan quihueyimatque. 
<span class="verse" id="MT28_10">10&#160;</span>Huan Jesús quinilhui: </div>
<div class='p'>―Amo ximomajmatica. Xiyaca, xiquinyolmelahuatij noicnihua para ma yaca estado Galilea huan nepa timopantise. </div>
<div class='s'>Quintlaxtlahuijque soldados </div>
<div class='p'>
<span class="verse" id="MT28_11">11&#160;</span>Huan quema nopa sihuame yohuiyayaj ipan iniojhui, nojquiya sequin nopa soldados yajque altepetl Jerusalén huan quinilhuitoj nopa tlayacanca totajtzitzi catli panotoya. 
<span class="verse" id="MT28_12">12&#160;</span>Huajca inijuanti mosentilijque ica nopa huehue tlacame tlen israelitame huan quisencajque san sejco para quinmacasquíaj miyac tomi nopa soldados para ma istlacatica. 
<span class="verse" id="MT28_13">13&#160;</span>Quinilhuijque: </div>
<div class='p'>―Monequi anquiijtose para imomachtijcahua Jesús hualajque tlayohua huan quicuitoj itlacayo quema ancochtoyaj. 
<span class="verse" id="MT28_14">14&#160;</span>Huan sintla nopa gobernador quicaquis para ancochtoyaj huan cualanis amohuaya, huajca tijsencahuase para amo tleno amopantis. </div>
<div class='p'>
<span class="verse" id="MT28_15">15&#160;</span>Huajca nopa soldados quiselijque nopa tomi huan quinilhuitoj masehualme quen nopa tlayacanani quinilhuijque ma quiijtoca. Huan hasta ama ya ni nopa camanali catli mosemantinemi campa israelitame. </div>
<div class='s'>Jesús quintequimacac imomachtijcahua </div>
<div class='p'>
<span class="verse" id="MT28_16">16&#160;</span>Huan teipa timajtlacme huan se tiimomachtijcahua Jesús tiyajque estado Galilea hasta ipan nopa tepetl campa Jesús technahuati ma timosentilica. 
<span class="verse" id="MT28_17">17&#160;</span>Huan quema tiquitaque Jesús ijcatoc nopona, tijhueyimatque, pero para sequin achi ohui para quineltocaque para nelía eliyaya Jesús catli itztoya tohuaya. 
<span class="verse" id="MT28_18">18&#160;</span>Huan Jesús technechcahuico huan techilhui: </div>
<div class='p'>―Toteco nechmacatoc nochi tlanahuatili ipan ilhuicac huan ipan tlaltipactli. 
<span class="verse" id="MT28_19">19&#160;</span>Huajca xiyaca ipan nochi tlalme huan xiquinmachtica masehualme ma elica nomomachtijcahua. Huan xiquincuaaltica ica itoca [28:19 Ica itequiticayo.] Totata, huan ica notoca [28:19 Ica itequiticayo.] na niIcone, huan ica itoca [28:19 Ica itequiticayo.] Itonal Toteco. 
<span class="verse" id="MT28_20">20&#160;</span>Xiquinmachtica ma quichihuaca nochi catli nimechilhuijtoc. Huan xijmatica ya ni, na niitztos amohuaya nochi tonali hasta tlamis tlaltipactli. San ya nopa.</div><div class="footnote">
<hr />
</div>
</div></body></html>
