<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia GÉNESIS 1</title>
</head>
<body dir='ltr'>
<ul class='tnav'>
<li><a href='index.xhtml'>GÉNESIS</a></li>
</ul><ul class='tnav'><li><a href='GEN.xhtml#GN1_0'>1</a></li>
<li><a href='GEN.xhtml#GN2_0'>2</a></li>
<li><a href='GEN.xhtml#GN3_0'>3</a></li>
<li><a href='GEN.xhtml#GN4_0'>4</a></li>
<li><a href='GEN.xhtml#GN5_0'>5</a></li>
<li><a href='GEN.xhtml#GN6_0'>6</a></li>
<li><a href='GEN.xhtml#GN7_0'>7</a></li>
<li><a href='GEN.xhtml#GN8_0'>8</a></li>
<li><a href='GEN.xhtml#GN9_0'>9</a></li>
<li><a href='GEN.xhtml#GN10_0'>10</a></li>
</ul><ul class='tnav'>
<li><a href='GEN.xhtml#GN11_0'>11</a></li>
<li><a href='GEN.xhtml#GN12_0'>12</a></li>
<li><a href='GEN.xhtml#GN13_0'>13</a></li>
<li><a href='GEN.xhtml#GN14_0'>14</a></li>
<li><a href='GEN.xhtml#GN15_0'>15</a></li>
<li><a href='GEN.xhtml#GN16_0'>16</a></li>
<li><a href='GEN.xhtml#GN17_0'>17</a></li>
<li><a href='GEN.xhtml#GN18_0'>18</a></li>
<li><a href='GEN.xhtml#GN19_0'>19</a></li>
<li><a href='GEN.xhtml#GN20_0'>20</a></li>
</ul><ul class='tnav'>
<li><a href='GEN.xhtml#GN21_0'>21</a></li>
<li><a href='GEN.xhtml#GN22_0'>22</a></li>
<li><a href='GEN.xhtml#GN23_0'>23</a></li>
<li><a href='GEN.xhtml#GN24_0'>24</a></li>
<li><a href='GEN.xhtml#GN25_0'>25</a></li>
<li><a href='GEN.xhtml#GN26_0'>26</a></li>
<li><a href='GEN.xhtml#GN27_0'>27</a></li>
<li><a href='GEN.xhtml#GN28_0'>28</a></li>
<li><a href='GEN.xhtml#GN29_0'>29</a></li>
<li><a href='GEN.xhtml#GN30_0'>30</a></li>
</ul><ul class='tnav'>
<li><a href='GEN.xhtml#GN31_0'>31</a></li>
<li><a href='GEN.xhtml#GN32_0'>32</a></li>
<li><a href='GEN.xhtml#GN33_0'>33</a></li>
<li><a href='GEN.xhtml#GN34_0'>34</a></li>
<li><a href='GEN.xhtml#GN35_0'>35</a></li>
<li><a href='GEN.xhtml#GN36_0'>36</a></li>
<li><a href='GEN.xhtml#GN37_0'>37</a></li>
<li><a href='GEN.xhtml#GN38_0'>38</a></li>
<li><a href='GEN.xhtml#GN39_0'>39</a></li>
<li><a href='GEN.xhtml#GN40_0'>40</a></li>
</ul><ul class='tnav'>
<li><a href='GEN.xhtml#GN41_0'>41</a></li>
<li><a href='GEN.xhtml#GN42_0'>42</a></li>
<li><a href='GEN.xhtml#GN43_0'>43</a></li>
<li><a href='GEN.xhtml#GN44_0'>44</a></li>
<li><a href='GEN.xhtml#GN45_0'>45</a></li>
<li><a href='GEN.xhtml#GN46_0'>46</a></li>
<li><a href='GEN.xhtml#GN47_0'>47</a></li>
<li><a href='GEN.xhtml#GN48_0'>48</a></li>
<li><a href='GEN.xhtml#GN49_0'>49</a></li>
<li><a href='GEN.xhtml#GN50_0'>50</a></li>
</ul>

<div class='main' id='GN0_0'>

<div class='mt'>Génesis  </div>
<div class='psalmlabel' id='GN1_0'> 1</div>
<div class='s'>Quenicatza pejqui nochi catli onca </div>
<div class='p'>

<span class="verse" id="GN1_1">1&#160;</span>Quema pejqui nochi catli onca, Toteco Dios quichijqui ilhuicactli huan tlaltipactli. </div>
<div class='p'>
<span class="verse" id="GN1_2">2&#160;</span>Pero tlaltipactli amo quenicatza nesiyaya, san cactoya, niyon amo tlacualtlalili. San oncayaya se hueyi tzintlayohuilotl catli quiixtzactoya nopa atl catli tlahuel huejcatla. Huan Itonal Toteco Dios nemiyaya aixco. </div>
<div class='q'>
<span class="verse" id="GN1_3">3&#160;</span>Huan Toteco Dios quiijto: “¡Ma onca tlahuili!” Huan oncac tlahuili. 
<span class="verse" id="GN1_4">4&#160;</span>Huan Toteco Dios quitlachili nopa tlahuili catli quichijtoya huan quiitac para cuali. Teipa quiiyocatlali nopa tlahuili ica nopa tzintlayohuilotl. 
<span class="verse" id="GN1_5">5&#160;</span>Huan Toteco Dios quitocaxti nopa tlahuili “tonaya” huan nopa tzintlayohuilotl quitocaxti “tlayohua”. Huan panoc tiotlac huan panoc ijnaloc. Huan ya ni elqui nopa achtihui tonali. </div>
<div class='q'>
<span class="verse" id="GN1_6">6&#160;</span>Huan Toteco Dios quiijto: “Ma onca ajacatl catli quixelos nopa atl para mocahuas iyoca.” Huan quej nopa elqui. 
<span class="verse" id="GN1_7">7&#160;</span>Huajca Toteco Dios quichijqui nopa ajacatl catli quixelo nopa atl para tlajco nopa atl mocajqui tlatzintla huan ne seyoc tlajco mocajqui huejcapa. 
<span class="verse" id="GN1_8">8&#160;</span>Huan campa oncac ajacatl quitocaxti “ilhuicactli”. Huan panoc tiotlac huan panoc ijnaloc. Huan ya ni elqui nopa ompa tonali. </div>
<div class='q'>
<span class="verse" id="GN1_9">9&#160;</span>Huan Toteco Dios quiijto: “Ma mosansejcotili nopa atl catli eltoc tlatzintla ilhuicactli para ma mopannexti catli huactoc.” Huan quej nopa elqui. 
<span class="verse" id="GN1_10">10&#160;</span>Huan Toteco Dios quitocaxti catli huactoc “tlali”. Huan nopa atl catli mosansejcotilijtoya quitocaxti “hueyi atl”. Huan Toteco Dios quitlachili catli quichijtoya huan quiitac para cuali. </div>
<div class='q'>
<span class="verse" id="GN1_11">11&#160;</span>Huan Toteco Dios quiijto: “Ma temaca nopa tlali nochi tlamantli xihuitl catli xoxohuic huan sesen icone ma eli quen ya. Ma onca xihuitl catli temaca iyol huan cuame catli temacaj inintlajca. Huan sesen tlamantli ma quincahua iconehua catli quen ya.” Huan quej nopa elqui. 
<span class="verse" id="GN1_12">12&#160;</span>Huajca nopa tlali temacac nochi tlamantli xihuitl catli xoxohuic. Temacac xihuitl catli temacaj ininyol huan cuame catli temacaj inintlajca. Huan sesen ininconehua elqui quen nopa xihuitl o nopa cuahuitl catli temacac. Huan Toteco Dios quitlachili catli quichijtoya huan elqui cuali. 
<span class="verse" id="GN1_13">13&#160;</span>Huan panoc tiotlac huan panoc ijnaloc. Huan ya ni elqui nopa expa tonali. </div>
<div class='q'>
<span class="verse" id="GN1_14">14&#160;</span>Huan Toteco Dios quiijto: “Ma onca tlahuili nepa ilhuicactli para ma tlatlanexti ipan tlaltipactli para quiiyocatlalis tonaya huan tlayohua. Huan para ma tenextilise tlaque tonal, huan tlaque xihuitl huan tlaque ipohual ipan se xihuitl onca. 
<span class="verse" id="GN1_15">15&#160;</span>Huan ma cahuanica nepa ipan ilhuicactli para tlahuilise ipan tlaltipactli.” Huan quej nopa elqui. 
<span class="verse" id="GN1_16">16&#160;</span>Huajca quej nopa Toteco Dios quichijqui nopa ome huejhueyi tlahuili. Quichijqui tonati catli más hueyi para tlatlanextis tonaya huan nopa metztli para tlatlanextis tlayohua. Huan Toteco Dios nojquiya quinchijchijqui sitlalime. 
<span class="verse" id="GN1_17">17&#160;</span>Huan Toteco Dios quintlali nopa tlahuilme ipan ilhuicactli para ma tlatlanextica ipan tlaltipactli. 
<span class="verse" id="GN1_18">18&#160;</span>Nopa hueyi tlahuili para tlahuis tonaya huan catli amo más hueyi tlahuis tlayohua para quej ni moiyocatlalise tlahuili huan tzintlayohuilotl. Huan quiyolpacti Toteco Dios nochi catli quichijtoya pampa elqui cuali. 
<span class="verse" id="GN1_19">19&#160;</span>Huan panoc tiotlac huan panoc ijnaloc. Huan ya ni elqui nopa najpa tonali. </div>
<div class='q'>
<span class="verse" id="GN1_20">20&#160;</span>Huan Toteco Dios quiijto: “Ma temi nopa atl ica miyac tlamantli catli yoltoque. Huan ma temi nochi ilhuicactli ica miyac tlamantli totome catli patlanij.” 
<span class="verse" id="GN1_21">21&#160;</span>Huajca Toteco Dios quinchijchijqui nochi huejhueyi tlapiyalme catli itztoque ipan hueyi atl huan nochi tlamantli michime. Huan quichijqui para sesen ma quinpiyaca ininconehua quen inijuanti. Huan quinchijchijqui nochi totome huan quichijqui para ma quinpiyaca ininconehua quen inijuanti. Huan Toteco Dios quitlachili nochi catli quichijtoya huan elqui cuali. 
<span class="verse" id="GN1_22">22&#160;</span>Huan Toteco Dios quitiochijqui sesen tlamantli catli quinchijtoya huan quinilhui: “Ximomiyaquilica huan xijtemitica nopa hueyi atl.” Huan Toteco Dios quinnahuati nopa totome: “Xijpiyaca miyac amoconehua huan xijtemitica campa hueli ipan tlaltipactli.” 
<span class="verse" id="GN1_23">23&#160;</span>Huan panoc tiotlac huan panoc ijnaloc. Huan ya ni elqui nopa macuilpa tonali. </div>
<div class='q'>
<span class="verse" id="GN1_24">24&#160;</span>Huan Toteco Dios quiijto: “Ma onca ipan tlaltipactli nochi tlamantli tlapiyalme. Ma onca tlapiyalme catli mosisiníaj huan catli maxojtzitzi huan nojquiya catli mohuahuatatzaj tlalchi.” Huan quej nopa elqui. 
<span class="verse" id="GN1_25">25&#160;</span>Huajca quej nopa Toteco Dios quinchijchijqui nochi tlapiyalme huan quintlachili huan nochi quiyolpacti. </div>
<div class='q'>
<span class="verse" id="GN1_26">26&#160;</span>Teipa Toteco Dios quiijto: “Ama ma tiquinchihuaca masehualme. Tiquinchihuase ma elica quen tojuanti huan quipiyase totlachiyalis. Huan inijuanti quipiyase tequiticayotl ica michime, huan totome, huan ica tlapiyalme catli mosisiníaj, huan ica catli maxojtzitzi huan ica nochi catli nemij ipan tlaltipactli.” </div>
<div class='q'>
<span class="verse" id="GN1_27">27&#160;</span>Huajca Toteco Dios quinchijqui masehualme ica itlachiyalis. </div>
<div class='q'>Quena, quen yaya itlachiyalis Toteco Dios quinchijqui. </div>
<div class='q'>Quinchijchijqui tlacatl huan sihuatl. </div>
<div class='q'>
<span class="verse" id="GN1_28">28&#160;</span>Huan Toteco Dios quintiochijqui huan quinilhui: “Xiquinpiyaca miyac amoconehua para inijuanti itztose campa hueli ipan nochi tlaltipactli para ma tlanahuatica. Nojquiya nimechtlalía xiquinnahuatica nochi michime, totome huan nochi catli nemij ipan tlaltipactli.” </div>
<div class='q'>
<span class="verse" id="GN1_29">29&#160;</span>Huan teipa Toteco Dios quinilhui nopa tlacatl huan sihuatl: “Xiquitaca, nimechmaca nochi tlamantli xihuitl catli quipiya iyol huan nochi cuahuitl catli quipiya itlajca para anquicuase. 
<span class="verse" id="GN1_30">30&#160;</span>Huan nopa tlapiyalme, totome huan nochi sequinoc tlamantli catli nemij ipan tlaltipactli niquinmaca nochi sacatl huan xihuitl catli xoxohuixtoc para inintlacualis.” Huan quej nopa elqui. </div>
<div class='q'>
<span class="verse" id="GN1_31">31&#160;</span>Huan Toteco Dios quitlachili nochi catli quichijtoya huan eltoya cuali. Huan panoc tiotlac huan panoc ijnaloc. Huan ya ni elqui nopa chicuasempa tonali.  </div>
<div class='psalmlabel' id='GN2_0'> 2</div>
<div class='q'>
<span class="verse" id="GN2_1">1&#160;</span>Huajca quej nopa Toteco Dios quitlamisencajqui nochi ilhuicactli, huan nochi tlaltipactli huan nochi catli onca nopona. </div>
<div class='q'>
<span class="verse" id="GN2_2">2&#160;</span>Quema ajsic nopa chicompa tonal, ya tlantoya catli Toteco Dios quichihuayaya huan mosiyajquetzqui. 
<span class="verse" id="GN2_3">3&#160;</span>Huan Toteco Dios quitiochijqui nopa chicompa tonali huan quiijto para elis tlatzejtzeloltic pampa ipan nopa tonali ya tlantoya itequi huan mosiyajquetzqui. </div>
<div class='s'>Adán huan Eva ipan xochimili Edén </div>
<div class='p'>
<span class="verse" id="GN2_4">4&#160;</span>Huajca quej nopa TOTECO Dios quichijqui tlaltipactli huan ilhuicactli. </div>
<div class='p'>Nica techilhuía quenicatza TOTECO Dios quichijqui ilhuicactli huan tlaltipactli. 
<span class="verse" id="GN2_5">5&#160;</span>Achtihui amo oncayaya xihuitl niyon amo tleno panquistoya pampa TOTECO Dios ayamo quichijtoya ma huetzi atl ipan tlaltipactli. Nojquiya amo aqui itztoya para tequitis. 
<span class="verse" id="GN2_6">6&#160;</span>Pero masque TOTECO Dios amo quichijtoya ma tlaquiyahui, tlen tlaltitla tlejcoyaya apoctli huan quiatequiyaya tlali. 
<span class="verse" id="GN2_7">7&#160;</span>Huan TOTECO Dios quicuic tlali huan quisencajqui itlacayo se tlacatl. Huan quiyacailpitzqui huan quimacac nemilistli. Huan nopa tlacatl pejqui quipiya nemilistli. </div>
<div class='p'>
<span class="verse" id="GN2_8">8&#160;</span>Teipa TOTECO Dios quitojqui se xochimili catli itoca Edén nepa imelac campa hualquisa tonati. Huan nopona quicajqui nopa tlacatl catli quisencajtoya. 
<span class="verse" id="GN2_9">9&#160;</span>Huan TOTECO Dios quichijqui ma moscalti xochimilijtic nochi tlamantli cuame catli yejyectzitzi nesiyaya huan nochi tlamantli cuame catli temacaj cuatlajcayotl para quicuase. Huan tlatlajco nopa xochimili TOTECO Dios quitojqui se cuahuitl catli temaca itlajca huan itoca Cuahuitl Catli Temaca Nemilistli. Nojquiya quitojqui seyoc cuahuitl ica itlajca huan itoca nopa Cuahuitl Catli Temachiltía Catli Cuali huan Catli Amo Cuali. </div>
<div class='p'>
<span class="verse" id="GN2_10">10&#160;</span>Ipan Edén oncayaya se hueyatl catli quiatequiyaya nopa xochimili. Huan quema quisayaya, moxelohuayaya ica najcac. 
<span class="verse" id="GN2_11">11&#160;</span>Nopa achtihui amaxali tlen nopa hueyatl itoca Pisón huan ya ni catli tlayahualohuayaya campa hueli ipan nochi nopa tlali catli itoca Havila campa onca oro. 
<span class="verse" id="GN2_12">12&#160;</span>Nopa oro tlen nopa tlali eliyaya senquistoc cuali. Nojquiya nopona oncayaya se tlaajhuiyacayotl catli patiyo huan piltetzitzi catli yejyectzitzi catli itoca ónice. 
<span class="verse" id="GN2_13">13&#160;</span>Huan nopa ompa amaxali tlen nopa hueyatl itoca Gihón huan tlayahualohuayaya campa hueli ipan nopa tlali catli itoca Cus. 
<span class="verse" id="GN2_14">14&#160;</span>Huan nopa expa amaxali tlen nopa hueyatl itoca Tigris huan pano iteno tlali Asiria imelac campa hualquisa tonati. Huan nopa najpa amaxali tlen nopa hueyatl itoca Eufrates. </div>
<div class='p'>
<span class="verse" id="GN2_15">15&#160;</span>Huajca TOTECO Dios quihuicac nopa tlacatl huan quicajqui ipan nopa xochimili catli itoca Edén para ma quimocuitlahui, 
<span class="verse" id="GN2_16">16&#160;</span>huan TOTECO Dios quinahuati: “Huelis tijcuas itlajca tlen hueli cuahuitl ipan ni xochimili, 
<span class="verse" id="GN2_17">17&#160;</span>pero ne cuahuitl catli itoca ‘cuahuitl catli temachiltía catli cuali huan catli amo cuali’, amo. Amo xijcualili itlajca, pampa ipan nopa tonal quema tijcuas itlajca, melahuac timiquis.” </div>
<div class='p'>
<span class="verse" id="GN2_18">18&#160;</span>Teipa TOTECO Dios quiijto: “Amo cuali para itztos iseltzi ni tlacatl. Para ma amo cuesihuis, nijchihuilis se acajya catli quinamiquis huan catli quipalehuis.” </div>
<div class='p'>
<span class="verse" id="GN2_19">19&#160;</span>Huan ica tlali TOTECO Dios quinchijtoya nochi tlapiyalme huan nochi totome. Teipa quihuiquili nopa tlacatl para ma quintocaxtlali. Huan catli nopa tlacatl quintocaxtlali, ya nopa elqui inintoca. 
<span class="verse" id="GN2_20">20&#160;</span>Huajca nopa tlacatl quintocaxtlali nochi tlamantli tlapiyalme catli maxojtzitzi, huan nochi totome huan nochi tlapiyalme catli mosisiníaj. Pero niyon se tlen nopa tlapiyalme amo quinamijqui para quipalehuis nopa tlacatl para amo cuesihuis. 
<span class="verse" id="GN2_21">21&#160;</span>Huajca TOTECO Dios quichijqui ma tlahuel cochi Adán. Huan quema cochtoya, quiquixtili se ielchiqui omiyo huan sempa quimotzquilti inacayo quen eltoya. 
<span class="verse" id="GN2_22">22&#160;</span>Huan ica nopa tlacatl ielchiqui, TOTECO Dios quisencajqui se sihuatl huan quihuicac campa nopa tlacatl. </div>
<div class='p'>
<span class="verse" id="GN2_23">23&#160;</span>Huan quema nopa tlacatl quiitac nopa sihuatl, quiijto: </div>
<div class='q'>“¡Ama quena! </div>
<div class='q'>Ya ni san se ica na, </div>
<div class='q'>pampa inacayo quisqui nonacayotipa, </div>
<div class='q'>huan iomiyo quisqui noomiyotipa. </div>
<div class='q'>Itoca elis ‘sihuatl’, </div>
<div class='q'>pampa TOTECO Dios nechquixtili tlen na, nitlacatl.” </div>
<div class='p'>
<span class="verse" id="GN2_24">24&#160;</span>Huan yeca se tlacatl quicahuas itata huan inana para mosansejcotilis ihuaya isihua huan nopa ome mochihuase san se inintlacayo. 
<span class="verse" id="GN2_25">25&#160;</span>Huan masque nopa tlacatl huan isihua xolome nemiyayaj, amo mopinahuayayaj.  </div>
<div class='psalmlabel' id='GN3_0'> 3</div>
<div class='s'>Adán huan Eva quiixpanoque TOTECO Dios </div>
<div class='p'>
<span class="verse" id="GN3_1">1&#160;</span>Nopa cohuatl eliyaya catli más tlalnamiqui huan más quimatiyaya quenicatza tlacajcayahuas que nochi sequinoc tlapiyalme catli TOTECO Dios quinchijtoya. Huan se tonal nopa cohuatl quitlatzintoquili nopa sihuatl: </div>
<div class='p'>―¿Amo anmechilhuijtoc Dios para amo xijcuaca itlajca niyon se cuahuitl ipan ni xochimili? </div>
<div class='p'>
<span class="verse" id="GN3_2">2&#160;</span>Huan nopa sihuatl quinanquili: </div>
<div class='p'>―Huelis tijcuase itlajca tlen hueli cuahuitl, 
<span class="verse" id="GN3_3">3&#160;</span>pero iyojtzi ne catli eltoc tlatlajco xochimili Dios techilhuijtoc amo cuali tijcuase, niyon tiquitzquise itlajca ne cuahuitl pampa sintla tijchihuase, timiquise. </div>
<div class='p'>
<span class="verse" id="GN3_4">4&#160;</span>Pero nopa cohuatl quiilhui nopa sihuatl: </div>
<div class='p'>―Amo neli. Amo anmiquise. 
<span class="verse" id="GN3_5">5&#160;</span>Cuali quimati Dios sintla anquicuase itlajca nopa cuahuitl elis quen anmechtlapolis amoixteyol huan amotlalnamiquilis huan anquimatise catli cuali huan catli amo cuali. Quej nopa anelise quen ya. </div>
<div class='p'>
<span class="verse" id="GN3_6">6&#160;</span>Teipa nopa sihuatl momacac cuenta para yejyectzi itlajca nopa cuahuitl huan nesiyaya cuali para quicuas. Huajca quiixtocac pampa nojquiya quinejqui quipiyas tlalnamiquilistli. Yeca quitejqui se huan quicuajqui. Huan teipa quimacac ihuehue huan ya nojquiya quicuajqui. 
<span class="verse" id="GN3_7">7&#160;</span>Huan ipan nopa tlatoctzi elqui quen tlapojqui iniixteyol huan nochi ome momacaque cuenta para xolome itztoyaj huan mopinajque. Huajca quiijtzonque ixihuiyo nopa cuahuitl catli itoca higuera para quichihuase iniixpantzajca huan ica ya nopa motzajque. </div>
<div class='p'>
<span class="verse" id="GN3_8">8&#160;</span>Huan teipa ica tiotlac quema tlasesestoc, nopa tlacatl huan isihua quicajque TOTECO Dios nemiyaya xochimilijtic. Huan motlalojque motlatitoj iica nopa cuame para TOTECO Dios ma amo quinita. 
<span class="verse" id="GN3_9">9&#160;</span>Pero TOTECO Dios quinojnotzqui nopa tlacatl huan quitlatzintoquili: </div>
<div class='p'>―¿Canque tiitztoc? </div>
<div class='p'>
<span class="verse" id="GN3_10">10&#160;</span>Huan nopa tlacatl tlananquili: </div>
<div class='p'>―Nijcajqui para tinemiyaya xochimilijtic huan nimajmajqui pampa nixolotl. Huan yeca nimotlati. </div>
<div class='p'>
<span class="verse" id="GN3_11">11&#160;</span>Huajca Toteco Dios quitlatzintoquili: </div>
<div class='p'>―Huan ¿ajqueya mitzilhuijtoc para tixolotl? ¿Tijcuajtoc itlajca nopa cuahuitl catli nimitzilhui amo xijcua? </div>
<div class='p'>
<span class="verse" id="GN3_12">12&#160;</span>Huan nopa tlacatl tlananquili: </div>
<div class='p'>―Nopa sihuatl catli techmacac para notlahuical, yaya nechmacac se itlajca nopa cuahuitl huan yeca nijcuajqui. </div>
<div class='p'>
<span class="verse" id="GN3_13">13&#160;</span>Huajca TOTECO Dios quitlatzintoquili nopa sihuatl: </div>
<div class='p'>―¿Para tlen tijchijqui ya ni? </div>
<div class='p'>Huan nopa sihuatl quinanquili: </div>
<div class='p'>―Nopa cohuatl nechcajcayajqui huan yeca nijcuajqui itlajca nopa cuahuitl. </div>
<div class='s'>TOTECO Dios quintlatzacuilti </div>
<div class='p'>
<span class="verse" id="GN3_14">14&#160;</span>Huan teipa TOTECO Dios quiilhui nopa cohuatl: </div>
<div class='p'>―Ica ya ni catli tijchijtoc, tielis más titlatelchihuali que nochi sequinoc tlapiyalme. Huan san timohuahuatatztinemis ipan tlali huan tlaltejpoctli tijcuas nochi monemilis. 
<span class="verse" id="GN3_15">15&#160;</span>Nijchihuas ximocualancaitaca ta ica nopa sihuatl. Huan mocualancaitase moixhui ica ya iixhui. Iixhui mitztzonxamanis huan ta tijcotztlantzacanis. </div>
<div class='p'>
<span class="verse" id="GN3_16">16&#160;</span>Huan TOTECO Dios quiilhui nopa sihuatl: </div>
<div class='p'>―Nijchihuas xineltlaijiyohui quema ticonepiyas huan ica tlacuajcualoli titlatlacatiltis. Pero ta tijnequis mohuehue, huan yaya mitznahuatis. </div>
<div class='p'>
<span class="verse" id="GN3_17">17&#160;</span>Huan TOTECO Dios quiilhui nopa tlacatl: </div>
<div class='p'>―Pampa tijneltoquili mosihua huan tijcuajqui itlajca nopa cuahuitl catli nimitzilhui amo xijcua, tlatelchihuali elis nochi tlali por ta motlajtlacol. Huan ica miyac tequitl tijpiyas catli tijcuas nochi monemilis. 
<span class="verse" id="GN3_18">18&#160;</span>Nopa tlali quiixhualtis huitztli huan sahua mecatl. Huan tijcuas nopa cuali xihuitl catli moscaltis nopona. 
<span class="verse" id="GN3_19">19&#160;</span>Huan timitonis miyac para tijpantis tlacualistli catli ica timopanoltis hasta quema timiquis huan timocuepas tlali sempa. Na nijchijqui motlacayo ica tlali, huan quema timiquis, sempa timocuepas tlali. </div>
<div class='p'>
<span class="verse" id="GN3_20">20&#160;</span>Huan Adán quitocaxti isihua Eva. (Eva quinequi quiijtos “nemilistli”.) Huan Eva elqui ininnana nochi masehualme catli itztoque. 
<span class="verse" id="GN3_21">21&#160;</span>Huan TOTECO Dios quinchihuili Adán huan Eva ininyoyo ica inincuetlaxo tlapiyalme huan quinyoyonti. </div>
<div class='s'>TOTECO quinquixti Adán huan Eva ipan xochimili </div>
<div class='p'>
<span class="verse" id="GN3_22">22&#160;</span>Huan TOTECO Dios moilhui: “Ama ni masehualme mocueptoque quen tojuanti pampa quimatij catli cuali huan catli amo cuali. Sintla quitequise itlajca nopa Cuahuitl Catli Temaca Nemilistli, itztose para nochipa quej ni.” </div>
<div class='p'>
<span class="verse" id="GN3_23">23&#160;</span>Huajca TOTECO quinquixti tlen nopa xochimili catli itoca Edén. Huan quititlanqui ma tequiti ipan nopa tlali catli ica quisencajtoya itlacayo. 
<span class="verse" id="GN3_24">24&#160;</span>Huan teipa quema TOTECO Dios quintojtocatoya, quintlali sequin itequihuajcahua catli inintoca querubines para itztose imelac nopa xochimili ica campa hualquisa tonati para ma quimocuitlahuica nopa xochimili. Huan TOTECO Dios nojquiya quitlali nopona se machete catli lementoya huan moyahualohuayaya campa hueli para amo aqui ma ajsi campa nopa Cuahuitl Catli Temaca Nemilistli.  </div>
<div class='psalmlabel' id='GN4_0'> 4</div>
<div class='s'>Caín huan iicni Abel </div>
<div class='p'>
<span class="verse" id="GN4_1">1&#160;</span>Huan Adán cochqui ihuaya isihua, huan isihua conecuic huan quitlacatilti se oquichpil catli quitocaxti Caín. (Caín quinequi quiijtos “nijpixtoc”.) Quej nopa quitocaxti pampa Eva quiijto: “Ica itlapalehuil TOTECO nijpixtoc se tlacatl.” </div>
<div class='p'>
<span class="verse" id="GN4_2">2&#160;</span>Huan teipa Eva quitlacatilti seyoc oquichpil catli quitocaxtlali Abel. </div>
<div class='p'>Huan quema nopa ome moscaltijque, Abel quinmocuitlahui borregojme, huan Caín miltequitqui. 
<span class="verse" id="GN4_3">3&#160;</span>Huan se tonal Caín quihualiquili TOTECO se tlacajcahualistli catli quipixcatoya. 
<span class="verse" id="GN4_4">4&#160;</span>Huan Abel nojquiya quihualiquili TOTECO sequin borregojme catli más tomahuaque huan catli achtihui tlacatque. Huan quinmicti huan quimacac TOTECO. Huan TOTECO quicualitac Abel ica itlacajcahualis huan quiseli. 
<span class="verse" id="GN4_5">5&#160;</span>Pero ica Caín huan itlacajcahualis amo quicualitac. Yeca Caín cualanqui miyac huan fiero tlachixtinenqui. </div>
<div class='p'>
<span class="verse" id="GN4_6">6&#160;</span>Huajca TOTECO quiilhui Caín: “¿Para tlen ticualani huan fiero titlachixtinemi? 
<span class="verse" id="GN4_7">7&#160;</span>¿Amo tijmati sintla tijchihuas catli cuali, nimitzselis huan tipaquis? Pero sintla amo tijchihua catli cuali, mitztlanis tlajtlacoli. Nopa tlajtlacoli eltoc quen se tecuani catli mitzchiya mocalteno huan quinequi mitztlanis, pero monequi ta xijtlanis ya.” </div>
<div class='p'>
<span class="verse" id="GN4_8">8&#160;</span>Huan panoc se ome tonali huan Caín quinotztejqui iicni Abel huan quiilhui: </div>
<div class='p'>―Ma tiyaca cuatitla. </div>
<div class='p'>Huan quema ajsitoj cuatitla, Caín quihuilanqui iicni Abel huan quimicti. 
<span class="verse" id="GN4_9">9&#160;</span>Huajca TOTECO quitlatzintoquili Caín: </div>
<div class='p'>―¿Canque itztoc moicni Abel? </div>
<div class='p'>Huan Caín quinanquili: </div>
<div class='p'>―Amo nijmati na. Amo notequi para nijmocuitlahuis noicni. </div>
<div class='p'>
<span class="verse" id="GN4_10">10&#160;</span>Huan TOTECO quiilhui: </div>
<div class='p'>―¿Para tlen tijchijtoc ya ni? Tijmicti moicni huan ieso tijtoyajtoc ipan tlali. Huan ama eltoc quen ieso nechtlajtlanía chicahuac ma nimitztlatzacuilti. 
<span class="verse" id="GN4_11">11&#160;</span>Huajca ama, por catli tijchijtoc, nimitztelchihuas. Ayacmo huelis titequitis ipan tlali pampa tijnenpolojtoc ica ieso moicni. 
<span class="verse" id="GN4_12">12&#160;</span>Huan masque titlatojtocas, ayacmo tleno tiqueliltis. Monequi san tinentinemis campa hueli ipan tlaltipactli huan amo cana tijpiyas para timochantlalis. </div>
<div class='p'>
<span class="verse" id="GN4_13">13&#160;</span>Huajca Caín quinanquili TOTECO: </div>
<div class='p'>―Nelchicahuac ni tlatzacuiltili huan amo huelis niquijiyohuis. 
<span class="verse" id="GN4_14">14&#160;</span>Ama techtojtoca huejca tlen ni tlali huan ayacmo huelis nimitznechcahuis ta. Nielis se ninejnenquetl campa hueli tlali huan amo huelis nimosiyajquetzas. Quej ni aqui hueli nechpantis, nechmictis. </div>
<div class='p'>
<span class="verse" id="GN4_15">15&#160;</span>Pero TOTECO quinanquili: </div>
<div class='p'>―¡Amo! Sintla acajya mitzmictis, nijtlatzacuiltis chicome huelta más para nijcuepilis. </div>
<div class='p'>Huajca TOTECO quitlalili Caín se tlanextilijcayotl para nochi quiiximatisquíaj para yaya huan amo quimictisquíaj. 
<span class="verse" id="GN4_16">16&#160;</span>Huan Caín quistejqui campa ihuaya camanaltiyaya TOTECO huan yajqui itztoti ipan se tlali itoca Nod catli mocahua imelac Edén para campa hualquisa tonati. </div>
<div class='s'>Iixhuihua Caín </div>
<div class='p'>
<span class="verse" id="GN4_17">17&#160;</span>Huan Caín ihuaya cochqui isihua, huan yaya conecuic huan quitlacatilti se oquichpil catli itoca Enoc. Teipa Caín quichijqui se altepetl huan quitocaxti nopa altepetl Enoc quen itoca icone. 
<span class="verse" id="GN4_18">18&#160;</span>Huan Enoc motlacachijqui huan elqui itata Irad. Huan teipa Irad moscalti huan elqui itata Mehujael. Huan teipa Mehujael motlacachijqui huan elqui itata Metusael. Huan Metusael moscalti huan elqui itata Lamec. </div>
<div class='p'>
<span class="verse" id="GN4_19">19&#160;</span>Huan Lamec quinpixqui ome isihuajhua; se itoca Ada huan ne seyoc Zila. 
<span class="verse" id="GN4_20">20&#160;</span>Huan Ada quitlacatilti Jabal. Huan Jabal motlacachijqui huan elqui inintata masehualme catli mocajque ipan calme tlen yoyomitl huan quinxinajchohuayayaj huan quiniscaltiyayaj tlapiyalme. 
<span class="verse" id="GN4_21">21&#160;</span>Huan Jabal quipixqui se iicni catli itoca Jubal. Huan Jubal moscalti huan quiyoliti tlapitzali huan nopa tlatzotzonali catli itoca arpa. Huan yaya elqui inintata masehualme catli tlatzotzonaj. 
<span class="verse" id="GN4_22">22&#160;</span>Huan Zila, nopa seyoc isihua Lamec, quitlacatilti se oquichpil catli itoca Tubal Caín catli elqui se teposchijquetl. Huan Tubal Caín quitejtzonqui nopa tepostli catli itoca bronce huan catli itoca hierro huan ica nopa tepostli quisencahuayaya miyac tlamantli. Huan Tubal Caín quipixqui se isihua icni catli itoca Naama. </div>
<div class='p'>
<span class="verse" id="GN4_23">23&#160;</span>Huan se tonal Lamec quinilhui iome sihuajhua Ada huan Zila: </div>
<div class='q'>“Xijtlacaquilica cuali catli nimechilhuis. </div>
<div class='q'>Nijmicti se tlacatl pampa nechcoco. </div>
<div class='q'>Huan elqui se telpocatl catli nechmaquilijtoya. </div>
<div class='q'>
<span class="verse" id="GN4_24">24&#160;</span>Sintla se acajya quichihuilisquía se tlenijqui Caín, </div>
<div class='q'>quiselisquía se tlatzacuiltilistli chicome huelta más chicahuac. </div>
<div class='q'>Pero sintla se acajya nechcuepilisquía catli nijchijtoc na, niLamec, </div>
<div class='q'>monequisquía quiselis se tlatzacuiltili catli amo san chicome hueltas, </div>
<div class='q'>pero se catli elis tlahuel onpano más chicahuac.” </div>
<div class='s'>Adán, Eva huan ininconehua </div>
<div class='p'>
<span class="verse" id="GN4_25">25&#160;</span>Huan Adán cochqui ihuaya isihua, huan isihua sempa conepixqui huan quitlacatilti seyoc oquichpil catli quitocaxti Set. (Set quinequi quiijtos “nechmacatoc”.) Quej nopa quitocaxti pampa quiijto: “Toteco Dios nechmacatoc seyoc conetl ipatlaca Abel catli Caín quimicti.” </div>
<div class='p'>
<span class="verse" id="GN4_26">26&#160;</span>Huan quema Set motlacachijqui, quipixqui se icone catli quitocaxti Enós. Huajca ipan nopa tonali tlacame pejque quihueyichihuaj TOTECO san sejco.  </div>
<div class='psalmlabel' id='GN5_0'> 5</div>
<div class='s'>Iteipan ixhuihua Adán </div>
<div class='p'>
<span class="verse" id="GN5_1">1&#160;</span>Ya ni inintoca iteipan ixhuihua Adán: </div>
<div class='p'>Quema Toteco Dios quinchijqui masehualme, quinsencajqui quen ya itlachiyalis. 
<span class="verse" id="GN5_2">2&#160;</span>Quinsencajqui tlacame huan sihuame huan ipan nopa tonal quema quinchijqui, quintiochijqui huan quintocaxti “masehualme”. </div>
<div class='p'>
<span class="verse" id="GN5_3">3&#160;</span>Huan quema Adán quipixqui 130 xihuitl, tlacatqui icone catli elqui quen ya huan san se inintlachiyalis huan quitocaxti Set. 
<span class="verse" id="GN5_4">4&#160;</span>Huan quema ya tlacajtoya Set, Adán noja itztoya seyoc 800 xihuitl huan quinpixqui más iconehua, tlacame huan sihuame. 
<span class="verse" id="GN5_5">5&#160;</span>Huan mijqui Adán quema quipixqui 930 xihuitl. </div>
<div class='p'>
<span class="verse" id="GN5_6">6&#160;</span>Huan Set quipiyayaya 105 xihuitl quema tlacatqui icone, Enós. 
<span class="verse" id="GN5_7">7&#160;</span>Teipa Set noja itztoya seyoc 807 xihuitl huan noja quinpixqui sequinoc iconehua, tlacame huan sihuame. 
<span class="verse" id="GN5_8">8&#160;</span>Huan mijqui Set quema quipixqui 912 xihuitl. </div>
<div class='p'>
<span class="verse" id="GN5_9">9&#160;</span>Huan Enós quipiyayaya 90 xihuitl quema tlacatqui icone, Cainán. 
<span class="verse" id="GN5_10">10&#160;</span>Teipa Enós noja itztoya seyoc 815 xihuitl huan noja quinpixqui más iconehua, tlacame huan sihuame. 
<span class="verse" id="GN5_11">11&#160;</span>Huan Enós mijqui quema quipixqui 905 xihuitl. </div>
<div class='p'>
<span class="verse" id="GN5_12">12&#160;</span>Huan Cainán quipiyayaya 70 xihuitl quema tlacatqui icone, Mahalaleel. 
<span class="verse" id="GN5_13">13&#160;</span>Teipa Cainán itztoya seyoc 840 xihuitl huan noja quinpixqui más iconehua, tlacame huan sihuame. 
<span class="verse" id="GN5_14">14&#160;</span>Huan Cainán mijqui quema quipixqui 910 xihuitl. </div>
<div class='p'>
<span class="verse" id="GN5_15">15&#160;</span>Huan Mahalaleel quipiyayaya 65 xihuitl quema tlacatqui icone, Jared. 
<span class="verse" id="GN5_16">16&#160;</span>Teipa Mahalaleel itztoya seyoc 830 xihuitl huan noja quinpixqui más iconehua, tlacame huan sihuame. 
<span class="verse" id="GN5_17">17&#160;</span>Huan mijqui Mahalaleel quema quipixqui 895 xihuitl. </div>
<div class='p'>
<span class="verse" id="GN5_18">18&#160;</span>Huan Jared quipiyayaya 162 xihuitl quema tlacatqui icone, Enoc. 
<span class="verse" id="GN5_19">19&#160;</span>Teipa, Jared itztoya seyoc 800 xihuitl más huan noja quinpixqui más iconehua, tlacame huan sihuame. 
<span class="verse" id="GN5_20">20&#160;</span>Huajca nochi xihuitl catli itztoya Jared quiaxiti 962 xihuitl huan huajca mijqui. </div>
<div class='p'>
<span class="verse" id="GN5_21">21&#160;</span>Huan Enoc quipiyayaya 65 xihuitl quema tlacatqui icone, Matusalén. 
<span class="verse" id="GN5_22">22&#160;</span>Huan Enoc nochipa quichijqui ipaquilis Toteco Dios. Huan teipa quema Matusalén ya tlacajtoya, Enoc itztoya seyoc 300 xihuitl más huan noja quinpixqui sequinoc iconehua, tlacame huan sihuame. 
<span class="verse" id="GN5_23">23&#160;</span>Huajca ica nochi Enoc quiaxiti 365 xihuitl. 
<span class="verse" id="GN5_24">24&#160;</span>Huan pampa Enoc nochipa nejnentoya quen Toteco Dios ipaquilis, se tonal polijqui pampa Toteco Dios quihuicac. </div>
<div class='p'>
<span class="verse" id="GN5_25">25&#160;</span>Huan Matusalén quipiyayaya 187 xihuitl quema tlacatqui icone catli quitocaxti Lamec. 
<span class="verse" id="GN5_26">26&#160;</span>Huan teipa Matusalén itztoya seyoc 782 xihuitl más huan noja quinpixqui más iconehua, tlacame huan sihuame. 
<span class="verse" id="GN5_27">27&#160;</span>Huajca ica nochi Matusalén quiaxiti 969 xihuitl huan huajca mijqui. </div>
<div class='p'>
<span class="verse" id="GN5_28">28&#160;</span>Lamec quipiyayaya 182 xihuitl quema tlacatqui icone, 
<span class="verse" id="GN5_29">29&#160;</span>huan quitocaxti Noé. (Noé quinequi quiijtos “techyoltlalis”.) Quej nopa quitocaxti pampa quiijto: “TOTECO quitelchijqui ni tlali, huan monequi titequitise tlahuel chicahuac para titlaeliltise, pero ni conetl techyoltlalis.” </div>
<div class='p'>
<span class="verse" id="GN5_30">30&#160;</span>Huan teipa quema Noé ya tlacajtoya, Lamec noja itztoya seyoc 595 xihuitl huan noja quinpixqui más iconehua, tlacame huan sihuame. 
<span class="verse" id="GN5_31">31&#160;</span>Huajca nochi xihuitl catli itztoya Lamec quiaxiti 777 huan huajca mijqui. </div>
<div class='p'>
<span class="verse" id="GN5_32">32&#160;</span>Huan Noé quipiyayaya 500 xihuitl quema tlacatque iconehua, Sem, Cam huan Jafet.  </div>
<div class='psalmlabel' id='GN6_0'> 6</div>
<div class='s'>Inintlaixpanol masehualme ipan tlaltipactli </div>
<div class='p'>
<span class="verse" id="GN6_1">1&#160;</span>Huan masehualme pejque momiyaquilíaj ipan ni tlaltipactli huan quinpixque iniichpocahua. 
<span class="verse" id="GN6_2">2&#160;</span>Huan ipan nopa tonali sequin catli quintocaxtiyayaj “itelpocahua Toteco Dios” [6:2 Sequin masehualme catli miyac momachtijtoque Icamanal Toteco moilhuíaj para “itelpocahua Toteco Dios” camanalti tlen itequihuajcahua Toteco. Nica moilhuíaj camanalti tlen nopa itequihuajcahua catli mosisinijque ica Toteco huan quitoquilijque Amocualtlacatl, huan yeca mocuepque catli tiquintocaxtíaj ajacame. Sequinoc masehualme moilhuíaj para “itelpocahua Toteco Dios” camanalti tlen iteipan ixhuihua Set catli achtihui quitoquilijque Toteco, pero teipa miyac tlen inijuanti pejque mosihuajtíaj ica iniichpocahua masehualme catli amo quiiximatiyayaj Toteco.] quinitaque para yejyectzitzi iniichpocahua masehualme ipan ni tlaltipactli. Huajca quintlapejpenijque catli quinixtocayayaj huan quincuique para ininsihuajhua. 
<span class="verse" id="GN6_3">3&#160;</span>Huan TOTECO quiijto: “Notonal amo quinijiyohuis masehualme huan inintlajtlacolhua para nochipa pampa masehualme san panoni. Huajca ama niquincahuilis ni masehualme ma itztoca san se 120 xihuitl.” </div>
<div class='p'>
<span class="verse" id="GN6_4">4&#160;</span>Huan ipan nopa tonali huan nojquiya teipa itztoyaj huejcapantique tlacame ipan tlaltipactli. Inijuanti nesque quema nopa “itelpocahua Toteco Dios” mosansejcotilijque ihuaya iniichpocahua masehualme para quinpiyase coneme ininhuaya. Huejcajya inijuanti itztoyaj huejhueyi masehualme catli nochi quiniximatiyayaj. </div>
<div class='p'>
<span class="verse" id="GN6_5">5&#160;</span>Huan TOTECO quiitac para nelmiyac inintlaixpanolhua masehualme ipan tlaltipactli huan nochipa moilhuiyayaj catli amo cuali quichihuase. 
<span class="verse" id="GN6_6">6&#160;</span>Yeca ica tequipacholi TOTECO pejqui moyolpatla. Monejnehuili sintla cuali elqui para quinchijtoya masehualme huan nelía quiyolcoco. 
<span class="verse" id="GN6_7">7&#160;</span>Huan TOTECO quiijto: “Niquinpolihuiltis masehualme catli niquinsencajtoc ipan tlaltipactli. Nojquiya niquinmictis nochi tlapiyalme, totome huan catli mohuahuatatzaj tlalchi. Nimotequipachohua huan nimoilhuía: ¿Para tlen niquinsencajqui?” </div>
<div class='p'>
<span class="verse" id="GN6_8">8&#160;</span>Pero Noé quipanti catli cuali pampa TOTECO quicualitac. </div>
<div class='s'>Icuaacal Noé </div>
<div class='p'>
<span class="verse" id="GN6_9">9&#160;</span>Ama nimechpohuilis catli panoc ica Noé. Noé eliyaya se cuali tlacatl iixpa Toteco Dios. Niyon se ipan nopa tonali amo huelqui quitelhui ica niyon se tlamantli. Yaya nejnenqui quen Toteco Dios quinequiyaya. 
<span class="verse" id="GN6_10">10&#160;</span>Huan Noé quinpixqui eyi itelpocahua. Inintoca elque Sem, Cam huan Jafet. </div>
<div class='p'>
<span class="verse" id="GN6_11">11&#160;</span>Huan ipan nochi tlaltipactli campa hueli oncac catli fiero iixpa Toteco Dios huan nochi masehualme san mosisiniyayaj. 
<span class="verse" id="GN6_12">12&#160;</span>Huan Toteco Dios quiitac para nelfiero eltoya, huan nochi masehualme san mocuapolojtoyaj ipan tlajtlacoli. 
<span class="verse" id="GN6_13">13&#160;</span>Huajca Toteco Dios quiilhui Noé: “Niquinpolihuiltis nochi masehualme campa hueli ipan tlaltipactli pampa nochi san mosisiníaj, yeca niquinixpolos ica nochi catli onca. 
<span class="verse" id="GN6_14">14&#160;</span>Huajca xijchihua se cuaacali ica nopa cuahuitl catli itoca resina huan calijtic xijchihuili pilcuartojtzitzi. Xijtzacua ica chapopojtli campa hueli iijtic huan ipani para ma amo calaquis atl. 
<span class="verse" id="GN6_15">15&#160;</span>Quej ni xijchihua nopa cuaacali. Xijchihua 135 metros ihuehueyaca, 22 metros huan tlajco ipatlajca huan 13 metros huan tlajco ihuejcapanca. 
<span class="verse" id="GN6_16">16&#160;</span>Xijchihua nopa cuaacali ica eyi pisos huan xijtlali se ventana nechca tlapamitl. Huan xijtlali se puerta ipan se lado. 
<span class="verse" id="GN6_17">17&#160;</span>Nijtitlanis tlahuel miyac atl catli momanas huejcapa hasta quitzonpolihuiltis nochi tlali huan nochi catli quipiyaj nemilistli campa hueli ipan tlaltipactli. Nochi catli onca ipan tlali polihuis. 
<span class="verse" id="GN6_18">18&#160;</span>Pero nijcahua nocamanal mohuaya para nimechmocuitlahuis ipan nopa cuaacali. Huan ta ticalaquis ipan cuaacali huan calaquise mohuaya mosihua, motelpocahua huan moyexhua. 
<span class="verse" id="GN6_19">19&#160;</span>Nojquiya tiquinhuicas mohuaya ome tlapiyalme, se oquichtli huan se sihuatzi tlen nochi tlamantli tlapiyalme catli itztoque ipan tlaltipactli para ma noja itztoca mohuaya. 
<span class="verse" id="GN6_20">20&#160;</span>Mohuaya calaquise ome tlen nochi tlamantli totome, tlapiyalme huan catli mohuahuatatzaj para ma amo miquica. 
<span class="verse" id="GN6_21">21&#160;</span>Nojquiya xijhuica mohuaya nochi tlamantli tlacualistli catli monequis anquicuase amojuanti huan nochi nopa tlapiyalme.” </div>
<div class='p'>
<span class="verse" id="GN6_22">22&#160;</span>Huan Noé quichijqui nochi quen Toteco Dios quiilhuijtoya.  </div>
<div class='psalmlabel' id='GN7_0'> 7</div>
<div class='s'>Nopa tlahuel miyac atl </div>
<div class='p'>
<span class="verse" id="GN7_1">1&#160;</span>Teipa TOTECO quiilhui Noé: “San ta tlen nochi masehualme catli ama itztoque tijchihua catli xitlahuac. Yeca xicalaqui ipan cuaacali ininhuaya mosihua huan moconehua. 
<span class="verse" id="GN7_2">2&#160;</span>Xiquinhuica mohuaya chicome oquichme huan chicome sihuatzitzi tlen nochi tlamantli tlapiyalme catli cuali para tlacajcahualistli. Pero xijhuica san se oquichtli huan se sihuatzi tlen nopa tlapiyalme catli amo motequihuíaj para tlacajcahualistli. 
<span class="verse" id="GN7_3">3&#160;</span>Nojquiya xiquinhuica chicome oquichme huan chicome sihuatzitzi tlen nochi tlamantli totome para amo polihuis ininxinajcho ipan tlaltipactli. 
<span class="verse" id="GN7_4">4&#160;</span>Pampa ica chicome tonali nijchihuas ma tlaquiyahui, huan tlaquiyahuis para 40 tonali huan 40 yohuali. Quej nopa niquinpolihuiltis nochi catli yoltoque catli niquinsencajtoc ipan ni tlaltipactli.” </div>
<div class='p'>
<span class="verse" id="GN7_5">5&#160;</span>Huan Noé quichijqui nochi quen TOTECO quinahuatijtoya. </div>
<div class='p'>
<span class="verse" id="GN7_6">6&#160;</span>Huan Noé quipiyayaya 600 xihuitl quema momanqui nochi nopa miyac atl para quiatzonpolihuiltis tlaltipactli. 
<span class="verse" id="GN7_7">7&#160;</span>Huan Noé calajqui ipan cuaacali ininhuaya iconehua, isihua huan iyexhua para momanahuise tlen nopa miyac atl catli hualas. 
<span class="verse" id="GN7_8">8&#160;</span>Huajca ojome hualajque nochi nopa tlapiyalme campa Noé. Hualajque tlapiyalme catli cuali para tlacajcahualistli huan catli amo cuali para tlacajcahualistli, catli patlanij huan catli mohuahuatatzaj. 
<span class="verse" id="GN7_9">9&#160;</span>Ojome nochi hualajque campa Noé huan calajque ipan cuaacali. Calajque se oquichtli huan se sihuatzi tlen sesen tlamantli tlapiyali quen Toteco Dios tlanahuatijtoya. </div>
<div class='p'>
<span class="verse" id="GN7_10">10&#160;</span>Huan ica chicome tonali hualajqui tlahuel miyac atl ipan tlaltipactli. 
<span class="verse" id="GN7_11">11&#160;</span>Quema Noé quipiyayaya 600 xihuitl, ipan nopa 17 tonali tlen nopa ompa metztli tlapojqui nochi amelme campa meyayaya nopa atl catli onca tlatzintla huan tlahuel pejqui toponi atl. Huan pejqui huetzi nelía miyac atl catli amo moquetzqui. 
<span class="verse" id="GN7_12">12&#160;</span>Huan para 40 tonali huan 40 yohuali huetziyaya atl ipan tlaltipactli. 
<span class="verse" id="GN7_13">13&#160;</span>Quena, ipan san se nopa tonal quema pejqui huetzi atl, Noé calajqui ipan cuaacali ihuaya iconehua, Sem, Cam huan Jafet. Huan ihuaya isihua huan eyi iyexhua. 
<span class="verse" id="GN7_14">14&#160;</span>Huan ininhuaya calajque nochi tlamantli tecuanime catli mosisiníaj, huan tlapiyalme catli maxojtzitzi, huan nochi catli mohuahuatatzaj tlalchi huan nochi tlamantli totome. 
<span class="verse" id="GN7_15">15&#160;</span>Nochi tlapiyalme calajque ihuaya Noé ipan cuaacali ica ininhuical. 
<span class="verse" id="GN7_16">16&#160;</span>Calajqui se oquichtli huan se sihuatzi quen Toteco Dios quinahuatijtoya Noé. Teipa TOTECO quitzajqui ipuerta nopa cuaacali. </div>
<div class='p'>
<span class="verse" id="GN7_17">17&#160;</span>Huan para 40 tonali san atl hualayaya. Huan quema pejqui tlejco nopa atl, nopa cuaacali motlananqui huan pejqui aixco nemi. 
<span class="verse" id="GN7_18">18&#160;</span>Huan nopa atl noja más tlejcoc huan tlahuel huejcatla mochijqui, pero nopa cuaacali nejnentiyajqui aixco. 
<span class="verse" id="GN7_19">19&#160;</span>Huan teipa noja más tlejcotiyajqui hasta quinatzonpolihuilti nopa tepeme catli más huejcapantique ipan tlaltipactli. 
<span class="verse" id="GN7_20">20&#160;</span>Huan teipa quema ya quitzactoya nopa tepeme noja tlejcoc nopa atl seyoc chicueyi metros iixco nopa tepeme. 
<span class="verse" id="GN7_21">21&#160;</span>Yeca quej nopa mijque nochi catli itztoyaj ipan tlaltipactli. Mijque nochi totome, huan tecuanime catli mosisiníaj huan tlapiyalme catli maxojtzitzi. Nojquiya mijque nochi tlamantli piltlapiyaltzitzi catli mohuahuatatzaj tlalchi huan nochi masehualme. 
<span class="verse" id="GN7_22">22&#160;</span>Nochi catli itztoyaj ipan tlaltipactli catli tlaijiyotilanayayaj mijque. 
<span class="verse" id="GN7_23">23&#160;</span>San Noé huan nochi catli itztoyaj ipan cuaacali mocajque. Nochi sequinoc quinpolihuilti. Nochi masehualme, tlapiyalme, totome huan nochi catli mohuahuatatzaj mijque. 
<span class="verse" id="GN7_24">24&#160;</span>Huan nopa atl quitzonpolihuilti nochi tlaltipactli para 150 tonali.  </div>
<div class='psalmlabel' id='GN8_0'> 8</div>
<div class='s'>Quema tlanqui nopa miyac atl </div>
<div class='p'>
<span class="verse" id="GN8_1">1&#160;</span>Huajca Toteco Dios quielnamijqui Noé ica nochi nopa tlapiyalme catli itztoyaj iijtic cuaacali. Huan Toteco Dios quichijqui ma tlaajaca ipan tlali, huan nopa atl pejqui temo. 
<span class="verse" id="GN8_2">2&#160;</span>Huan motzajque nopa amelme campa meyayaya atl tlatzintla tlaltipactli, huan motzajqui nepa ilhuicac huan ayacmo tlaquiyajqui. 
<span class="verse" id="GN8_3">3&#160;</span>Huan nopa atl pejqui yolic temoti. Huan ica seyoc 150 tonali miyac temotoya nopa atl. 
<span class="verse" id="GN8_4">4&#160;</span>Huan quema ajsic nopa 17 tonali tlen nopa chicompa metztli, nopa cuaacali motlalito ipan se tepetl ipan nopa tepeme catli itoca Ararat. 
<span class="verse" id="GN8_5">5&#160;</span>Huan mojmostla más temotiyohuiyaya nopa atl. Huan quema ajsic nopa achtihui tonal tlen nopa majtlacpa metztli, nesqui inintzonatipa nopa tepeme catli más huejcapantique. </div>
<div class='p'>
<span class="verse" id="GN8_6">6&#160;</span>Huajca Noé quichixqui seyoc 40 tonali huan quitlapo nopa ventana catli quichijtoya ipan nopa cuaacali. 
<span class="verse" id="GN8_7">7&#160;</span>Huan quimajcajqui se cacalotl. Huan nopa cacalotl san patlantinenqui campa hueli hasta huajqui tlali. 
<span class="verse" id="GN8_8">8&#160;</span>Teipa nojquiya quimajcajqui se paloma para quiitasquía sintla ya huajqui nopa tlali. 
<span class="verse" id="GN8_9">9&#160;</span>Pero nopa paloma mocuepqui ipan cuaacali pampa amo cana quipanti para mosiyajquetzas, pampa nopa tlali noja temitoya ica atl. Huajca Noé quiquixti imax, quiitzqui nopa paloma huan quicalaqui. </div>
<div class='p'>
<span class="verse" id="GN8_10">10&#160;</span>Huajca Noé quichixqui seyoc chicueyi tonali huan sempa quititlanqui nopa paloma calteno tlen nopa cuaacali. 
<span class="verse" id="GN8_11">11&#160;</span>Huan ica tiotlac quema pejtoya tzintlatlayohuiya, nopa paloma mocuepqui huan quihualicayaya ipan itenchapich imaxihuiyo se cuahuitl catli itoca olivo. Quej nopa Noé momacac cuenta para nopa tlali huactiyohuiyaya. 
<span class="verse" id="GN8_12">12&#160;</span>Huan Noé sempa quichixqui seyoc chicome tonal huan sempa quititlanqui nopa paloma, pero ama quena, nopa paloma ayacmo mocuepqui. </div>
<div class='p'>
<span class="verse" id="GN8_13">13&#160;</span>Huajca quema Noé quipiyayaya 601 xihuitl ipan nopa achtihui tonal tlen nopa achtihui metztli, tlantoya nopa atl. Huan Noé quiquixtili ipantzajca nopa cuaacali huan quiitac nochi huactinemiyaya. 
<span class="verse" id="GN8_14">14&#160;</span>Huan ipan nopa tonal 27 itequi nopa ompa metztli, ya tlami huactoya nopa tlali. </div>
<div class='p'>
<span class="verse" id="GN8_15">15&#160;</span>Huajca Toteco Dios quiilhui Noé: 
<span class="verse" id="GN8_16">16&#160;</span>“Xiquisa tlen nopa cuaacali ihuaya mosihua, moconehua huan moyexhua. 
<span class="verse" id="GN8_17">17&#160;</span>Nojquiya xiquinquixti nochi tlapiyalme catli itztoque mohuaya. Xiquinquixti nopa totome huan nochi tlapiyalme para ma yaca huan ma quinpiyaca miyac ininconehua huan ma quitemitica ni tlaltipactli.” </div>
<div class='p'>
<span class="verse" id="GN8_18">18&#160;</span>Huajca Noé, huan isihua, huan iconehua huan iyexhua quisque tlen nopa cuaacali. 
<span class="verse" id="GN8_19">19&#160;</span>Nojquiya quisque nochi totome, huan nochi tlapiyalme catli mosisiníaj, huan catli maxojtzitzi huan nochi catli mohuahuatatzaj. Huan sesen tlamantli tlapiyali quisqui ica iconehua catli quitoquiliyayaj. </div>
<div class='p'>
<span class="verse" id="GN8_20">20&#160;</span>Teipa Noé quichijqui se tlaixpamitl para TOTECO. Huan quicuic tlen sesen tlamantli tlapiyali huan sesen tlamantli tototl catli cuali para tlacajcahualistli. Huan quinmicti huan quintlati ipan nopa tlaixpamitl para se tlacajcahualistli para TOTECO. 
<span class="verse" id="GN8_21">21&#160;</span>Quema TOTECO quiijnejqui ipocyo catli ajhuiyac, yaya moilhui: “Amo quema más nijtlatzacuiltis tlaltipactli por inintlajtlacolhua masehualme pampa se masehuali hasta quema tlacati san moilhuía tlen amo cuali para quichihuas. Nojquiya ayacmo quema niquinpolihuiltis nochi tlapiyalme quej nijchijqui ni huelta.” </div>
<div class='q'>
<span class="verse" id="GN8_22">22&#160;</span>“Nochi tonali quema eltos ni tlaltipactli, </div>
<div class='q'>Oncas toquistli huan pixquistli. </div>
<div class='q'>Nochipa oncas tlatotonilotl huan tlasesecayotl. </div>
<div class='q'>Oncas metztli quema tlahuaquis huan metztli quema huetzis miyac atl, </div>
<div class='q'>Nochipa oncas tonaya huan tlayohua. </div>
<div class='q'>Ni tlamantli amo quema tlamis quema noja eltos tlaltipactli.”  </div>
<div class='psalmlabel' id='GN9_0'> 9</div>
<div class='s'>Catli Toteco Dios quitencahuili Noé </div>
<div class='p'>
<span class="verse" id="GN9_1">1&#160;</span>Huan Toteco Dios quitiochijqui Noé huan iconehua ica ni camanali: “Xiquinpiyaca miyac amoconehua huan xijtemitica ni tlaltipactli. 
<span class="verse" id="GN9_2">2&#160;</span>Nochi tlapiyalme ipan tlaltipactli anmechimacasise. Anquipiyase tlanahuatili ica nochi totome ipan ajacatl, huan nochi tlapiyalme ipan tlali huan nochi catli itztoque ipan hueyi atl. 
<span class="verse" id="GN9_3">3&#160;</span>Huelis anquincuase nochi tlapiyalme pampa nimechmaca nochi catli itztoque para amotlacualis quen nojquiya nimechmacatoc nochi xihuitl catli xoxohuic. 
<span class="verse" id="GN9_4">4&#160;</span>Pero onca se tlamantli catli amo cuali para anquicuase. Amo xijcuaca nacatl ica ieso pampa inemilis se tlapiyali eltoc ipan ieso. 
<span class="verse" id="GN9_5">5&#160;</span>Amo xitemicti. Sintla se acajya quimictis se masehuali, monequi miquis. Huan sintla se tlapiyali quimictis se masehuali, monequi miquis. Quena, monequi se masehuali nechmacas cuenta tlaque quinchihuilijtoc sequinoc masehualme. </div>
<div class='q'>
<span class="verse" id="GN9_6">6&#160;</span>“Sintla acajya quimictía se masehuali, </div>
<div class='q'>monequi sequinoc quimictise nopa temictijquetl. </div>
<div class='q'>Pampa Toteco Dios quichijchijtoc se masehuali quen ya itlachiyalis. </div>
<div class='q'>
<span class="verse" id="GN9_7">7&#160;</span>Pero amojuanti, xiquinpiyaca miyac amoconehua. </div>
<div class='q'>Quena, ximomiyaquilica huan xijtemitica ni tlaltipactli, </div>
<div class='q'>ica amoixhuihua huan amoteipan ixhuihua.” </div>
<div class='p'>
<span class="verse" id="GN9_8">8&#160;</span>Teipa Toteco Dios quinilhui Noé huan iconehua: 
<span class="verse" id="GN9_9">9&#160;</span>“Ama nijcahua nocamanal ica amojuanti huan amoteipan ixhuihua, 
<span class="verse" id="GN9_10">10&#160;</span>huan ica nochi totome, huan nochi tlapiyalme catli itztoque ipan tlaltipactli huan ica nochi catli quisque ipan cuaacali amohuaya. 
<span class="verse" id="GN9_11">11&#160;</span>Nijcahua nocamanal para ayacmo quema niquinpolihuiltis sempa nochi masehualme huan nochi tlapiyalme ica miyac atl campa hueli. Ayacmo quema oncas tlahuel miyac atl catli momanas campa hueli ipan nochi tlaltipactli para quisosolos. 
<span class="verse" id="GN9_12">12&#160;</span>Ya ni elis nopa tlanextilijcayotl tlen nopa camanali catli nijchihua amohuaya huan ininhuaya nochi tlapiyalme para nochipa. Quinextis ayacmo quema oncas tlahuel miyac atl hasta quinmictis nochi masehualme huan tlapiyalme. 
<span class="verse" id="GN9_13">13&#160;</span>Nijtlalijtoc noacosamalo ipan mixtli huan eltos quen se tlanextilijcayotl tlen nopa catli nijtencahuilía ni tlaltipactli. 
<span class="verse" id="GN9_14">14&#160;</span>Huan quema nijchihuas ma huala mixtli ipan tlaltipactli, noacosamalo monextis ipan nopa mixtli, 
<span class="verse" id="GN9_15">15&#160;</span>huan huajca niquelnamiquis nocamanal catli nijcajqui amohuaya huan ininhuaya nochi tlamantli tlapiyalme. Ayacmo quema oncas tlahuel miyac atl campa hueli hasta quinpolos nochi tlamantli catli itztoque. 
<span class="verse" id="GN9_16">16&#160;</span>Pampa quema nopa acosamalotl monextis ipan mixtli, niquitas huan niquelnamiquis nopa camanali catli na, niamoTeco Dios, nijchijtoc para nochipa amohuaya huan ininhuaya nochi masehualme huan nochi tlapiyalme catli itztoque ipan ni tlaltipactli. 
<span class="verse" id="GN9_17">17&#160;</span>Ni acosamalotl elis nopa tlanextilijcayotl tlen nopa camanali catli nijcajtoc ininhuaya nochi masehualme huan tlapiyalme ipan tlaltipactli.” Quej nopa Toteco Dios quiilhui Noé. </div>
<div class='s'>Noé huan iconehua </div>
<div class='p'>
<span class="verse" id="GN9_18">18&#160;</span>Iconehua Noé catli ihuaya quisque ipan cuaacali elque Sem, Cam huan Jafet. Huan Cam elqui itata Canaán. 
<span class="verse" id="GN9_19">19&#160;</span>Tlen ni ieyi telpocahua Noé quisque nochi masehualme catli teipa momoyajque campa hueli ipan tlaltipactli para quitemitise. </div>
<div class='p'>
<span class="verse" id="GN9_20">20&#160;</span>Huan Noé catli momatqui miltequiti, quitojqui se xocomeca mili. 
<span class="verse" id="GN9_21">21&#160;</span>Huan teipa se tonal quiijic miyac xocomeca atl huan ihuintic. Huan huetzqui xolotl icalijtic ipan ichaj catli tlasencahuali ica yoyomitl. 
<span class="verse" id="GN9_22">22&#160;</span>Huan quema Cam, catli eliyaya itata Canaán, quiitac para itata huetztoya xolotl, yajqui quinpohuilito iicnihua. 
<span class="verse" id="GN9_23">23&#160;</span>Huajca Sem huan Jafet quicuique se yoyomitl huan quitlalijque iniajcolpa huan icanejnentiyajque para amo quiitase inintata xolotl. Huan quema calajque ipan icalijtic, tlachixtiyajque seyoc lado para amo quiitase Noé huan quitzajque Noé ica nopa yoyomitl. </div>
<div class='p'>
<span class="verse" id="GN9_24">24&#160;</span>Huan quema Noé isac huan ayacmo ihuintitoya, quimatqui catli Cam, icone teipan ejquetl, quichijtoya huan quimatqui para amo quitlepanitztoya. 
<span class="verse" id="GN9_25">25&#160;</span>Huajca quiijto: </div>
<div class='q'>“¡Toteco Dios ma quitelchihua Canaán! </div>
<div class='q'>¡Ma elis inintequipanojca sequinoc, </div>
<div class='q'>huan amo aqui ma quitlepanitas!” </div>
<div class='p'>
<span class="verse" id="GN9_26">26&#160;</span>Huan Noé nojquiya quiijto: </div>
<div class='q'>“Ma tijhueyitlalica TOTECO catli Sem quihueyimati. </div>
<div class='q'>Huan Canaán ma elis itequipanojca Sem.” </div>
<div class='p'>Huan nojquiya quiijto: </div>
<div class='q'>
<span class="verse" id="GN9_27">27&#160;</span>“Toteco Dios más ma quihueyili itlal Jafet. </div>
<div class='q'>Huan iteipan ixhuihua Jafet ma itztoca ininhuaya iteipan ixhuihua Sem. </div>
<div class='q'>Huan Canaán ma eli inintequipanojca.” </div>
<div class='p'>
<span class="verse" id="GN9_28">28&#160;</span>Huan quema tlanqui nopa miyac atl, Noé noja itztoya seyoc 350 xihuitl, 
<span class="verse" id="GN9_29">29&#160;</span>huan mijqui quema quipiyayaya 950 xihuitl.  </div>
<div class='psalmlabel' id='GN10_0'> 10</div>
<div class='s'>Iixhuihua Noé </div>
<div class='p'>
<span class="verse" id="GN10_1">1&#160;</span>Sem, Cam huan Jafet eliyayaj iconehua Noé huan ya ni iniixhuihua catli quinpixque quema ya tlantoya nopa miyac atl catli momanqui ipan nochi tlaltipactli. </div>
<div class='s'>Iixhuihua Noé por itelpoca, Jafet </div>
<div class='q'>
<span class="verse" id="GN10_2">2&#160;</span>Itelpocahua Jafet elque: </div>
<div class='q2'>Gomer, Magog, Madai, Javán, Tubal, Mesec huan Tiras. </div>
<div class='q'>
<span class="verse" id="GN10_3">3&#160;</span>Itelpocahua Gomer elque: </div>
<div class='q2'>Askenaz, Rifat huan Togarma. </div>
<div class='q'>
<span class="verse" id="GN10_4">4&#160;</span>Itelpocahua Javán elque: </div>
<div class='q2'>Elisa, Tarsis, Quitim huan Dodanim. </div>
<div class='p'>
<span class="verse" id="GN10_5">5&#160;</span>Huan iixhuihua Jafet teipa momiyaquilijque huan mocajque nechca hueyi atl ipan campa hueli tlalme campa camanaltiyayaj ica sese inincamanal. </div>
<div class='s'>Iixhuihua Noé por itelpoca, Cam </div>
<div class='q'>
<span class="verse" id="GN10_6">6&#160;</span>Itelpocahua Cam elque: </div>
<div class='q2'>Cus, Mizraim, Fut huan Canaán. </div>
<div class='q'>
<span class="verse" id="GN10_7">7&#160;</span>Itelpocahua Cus elque: </div>
<div class='q2'>Seba, Havila, Sabta, Raama huan Sabteca. </div>
<div class='q'>Itelpocahua Raama elque: </div>
<div class='q2'>Seba huan Dedán. </div>
<div class='p'>
<span class="verse" id="GN10_8">8&#160;</span>Huan Cus nojquiya elqui itata Nimrod catli quipixqui miyac chicahualistli campa hueli ipan tlaltipactli. 
<span class="verse" id="GN10_9">9&#160;</span>Nochime quitocaxmatiyayaj Nimrod huan quimatiyayaj para ica itlapalehuil TOTECO elqui se cuali tlapejquetl. Yeca quema masehualme quihueyitlaliyayaj se tlacatl, quiijtosquíaj: “Yaya itztoc quen Nimrod, se cuali tlapejquetl ica itlapalehuil TOTECO.” 
<span class="verse" id="GN10_10">10&#160;</span>Nopa achtihui altepeme catli moscaltijque ipan itlanahuatil Nimrod elqui Babel, Erec, Acad huan Calne ipan tlali Sinar. 
<span class="verse" id="GN10_11">11&#160;</span>Huan itlanahuatil Nimrod pejqui ipan tlali Sinar huan momoyajqui hasta tlali Asiria. Yaya quichijqui nopa altepeme catli itoca Nínive, Rehobot huan Cala. 
<span class="verse" id="GN10_12">12&#160;</span>Huan quichijqui Resén catli eltoya tlatlajco nopa hueyi altepetl Nínive huan Cala. </div>
<div class='q'>
<span class="verse" id="GN10_13">13&#160;</span>Huan Mizraim elqui inintata: </div>
<div class='q2'>Ludim, Anamim, Lehabim, Naftuhim, 
<span class="verse" id="GN10_14">14&#160;</span>Patrusim, Caftorim huan Casluhim catli elqui ininhueyi tata nopa filisteos. </div>
<div class='q'>
<span class="verse" id="GN10_15">15&#160;</span>Huan Canaán elqui itata iachtihui ejca catli itoca: </div>
<div class='q2'>Sidón huan quipixqui se iteipan ejca catli itoca eliyaya Het. 
<span class="verse" id="GN10_16">16&#160;</span>Huan Canaán nojquiya itztoya ininhuejcapan tata nopa masehualme: jebuseos, amorreos, gergeseos, 
<span class="verse" id="GN10_17">17&#160;</span>heveos, araceos, sineos, 
<span class="verse" id="GN10_18">18&#160;</span>arvadeos, zemareos huan hamateos. </div>
<div class='p'>Teipa nochi ni masehualme catli eliyayaj iteipan ixhuihua Canaán momoyajque campa hueli. 
<span class="verse" id="GN10_19">19&#160;</span>Inintlal elqui tlen tlali Sidón hasta nopa piltlaltzi catli itoca Gaza catli eltoya ipan ojtli para Gerar. Huan neca campa hualquisa tonati inintlal yajqui hasta altepetl Lasa ipan ojtli para nopa altepeme Sodoma, Gomorra, Adma huan Zeboim. </div>
<div class='p'>
<span class="verse" id="GN10_20">20&#160;</span>Nochi ya ni elque iteipan ixhuihua Cam. Huan nica ijcuilijtoc inintoca ininfamilias, huan inincamanal catli sesen camanaltiyayaj. Huan ijcuilijtoc iniestados huan inintlal ipan catli sese itztoya. </div>
<div class='s'>Iteipan ixhuihua Noé por itelpoca Sem </div>
<div class='p'>
<span class="verse" id="GN10_21">21&#160;</span>Huan Sem elqui ininhueyi tata Heber huan iconehua. Sem elqui catli achtihui tlacatqui tlen inana huan teipa tlacatqui iicni Jafet. </div>
<div class='q'>
<span class="verse" id="GN10_22">22&#160;</span>Huan Sem quinpixqui itelpocahua catli inintoca eliyayaj: </div>
<div class='q2'>Elam, Asur, Arfaxad, Lud huan Aram. </div>
<div class='q'>
<span class="verse" id="GN10_23">23&#160;</span>Itelpocahua Aram elque: </div>
<div class='q2'>Uz, Hul, Geter huan Mas. </div>
<div class='q'>
<span class="verse" id="GN10_24">24&#160;</span>Huan Arfaxad elqui itata Sala, </div>
<div class='q2'>huan Sala elqui itata Heber. </div>
<div class='q'>
<span class="verse" id="GN10_25">25&#160;</span>Teipa Heber quinpixqui ome itelpocahua: </div>
<div class='q2'>Se motocaxtiyaya Peleg. (Peleg quinequi quiijtos “motlajcoitac”.) Quej nopa itoca pampa ipan nopa tonali tlaltipactli motlajcoitac. Huan iicni Peleg motocaxtiyaya Joctán. </div>
<div class='q'>
<span class="verse" id="GN10_26">26&#160;</span>Huan Joctán elqui itata: </div>
<div class='q2'>Almodad, Selef, Hazar Mavet, Jera, 
<span class="verse" id="GN10_27">27&#160;</span>Adoram, Uzal, Dicla, 
<span class="verse" id="GN10_28">28&#160;</span>Obal, Abimael, Seba, 
<span class="verse" id="GN10_29">29&#160;</span>Ofir, Havila huan Jobab. Nochi ya ni itztoyaj iconehua Joctán. </div>
<div class='m'>
<span class="verse" id="GN10_30">30&#160;</span>Huan iteipan ixhuihua Joctán itztoyaj ipan nopa tlali tlatlajco Mesa huan nopa tepeme campa hualquisa tonati imelac Sefar. </div>
<div class='p'>
<span class="verse" id="GN10_31">31&#160;</span>Nochi ya ni elque iteipan ixhuihua Sem ica sese ininhuejhueyi familias, huan sese inincamanal, huan sese ininpiltlal huan nochi nopa tlalme ica sese inintlanahuatijca campa mocahuayayaj. </div>
<div class='p'>
<span class="verse" id="GN10_32">32&#160;</span>Huajca ni catli nimitzpohuilijtoc eltoya inintoca itlayacanca teipan ixhuihua Noé. Huan sese inijuanti mochijqui se hueyi familia ica iniixhuihua teipa ehuani. Nojquiya nica quiijtohua nopa tlalme campa mocajque. Huan quema panotoya nopa miyac atl, nochi xinachtli tlen masehualme quisque tlen iixhuihua Noé huan campa hueli momoyajque ipan tlaltipactli.  </div>
<div class='psalmlabel' id='GN11_0'> 11</div>
<div class='s'>Nopa torre catli itoca Babel </div>
<div class='p'>
<span class="verse" id="GN11_1">1&#160;</span>Ipan nopa tonali nochi masehualme catli itztoyaj ipan tlaltipactli quipixque san se inincamanal huan camanaltiyayaj san se. 
<span class="verse" id="GN11_2">2&#160;</span>Huan quema masehualme pejque momoyahuaj, miyac yajque para campa hualquisa tonati. Nepa quipantijque se tlamayamitl ipan tlali Sinar huan nopona nelía miyac masehualme mocajque huan ayacmo quinejque momoyahuase. </div>
<div class='p'>
<span class="verse" id="GN11_3-4">3-4&#160;</span>Huan se tonal inijuanti moilhuijque se ica seyoc: “Xihualaca ma tijchihuaca se hueyi altepetl huan se torre catli ajsis hasta ilhuicac. Huan quej ni nochi techiximatise huan amo monequis timoxelose huan tiyase campa hueli ipan tlaltipactli. Ma tijchihuaca ladrillos huan ma tiquicxitica cuali ipan tlitl.” </div>
<div class='p'>Huan quitequihuijque soquitl ladrillos huan amo tetl huan quitequihuijque chapopojtli para quitlatzquiltise huan amo soquitl. </div>
<div class='p'>
<span class="verse" id="GN11_5">5&#160;</span>Pero TOTECO temoc huan quiitaco nopa altepetl huan nopa torre catli nopa masehualme quisencahuayayaj. 
<span class="verse" id="GN11_6">6&#160;</span>Huan yaya moilhui: “Nopa masehualme itztoque san sejco huan san se inincamanal. Yeca ni tlamantli catli ama quichihuaj san ipejya catli san sejco hueli quichihuase. Teipa huelis quisencahuase san catli inijuanti quinequise. 
<span class="verse" id="GN11_7">7&#160;</span>Achi más cuali titemose para tiquinpatilise inincamanal para ayacmo ma quimachilica catli mocamanalhuise.” </div>
<div class='p'>
<span class="verse" id="GN11_8">8&#160;</span>Huajca quej nopa TOTECO quichijqui huan yeca quiquetzqui inintequi huan ayacmo quichijque nopa altepetl. Quej nopa TOTECO quinsemanqui nopa masehualme campa hueli ipan tlaltipactli para ma momoyahuaca quen ya quinequiyaya. 
<span class="verse" id="GN11_9">9&#160;</span>Huan nopa lugar itoca elqui Babel. (Babel quinequi quiijtos “campa amo huelque momachilíaj se ica seyoc”.) Quej nopa itoca pampa nopona TOTECO quipatlac inincamanal nochi masehualme catli itztoyaj ipan ni tlaltipactli para ayacmo huelque momachilíaj. Huan tlen nopona TOTECO quinsemanqui campa hueli ipan tlaltipactli. </div>
<div class='s'>Iteipan ixhuihua Sem </div>
<div class='p'>
<span class="verse" id="GN11_10">10&#160;</span>Ya ni eltoc inintoca iteipan ixhuihua Sem. Tlanqui nopa miyac atl huan ome xihuitl teipa quema Sem quipiyayaya 100 xihuitl, tlacatqui ioquichpil Arfaxad. 
<span class="verse" id="GN11_11">11&#160;</span>Teipa Sem noja itztoya seyoc 500 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_12">12&#160;</span>Huan quema Arfaxad quipixqui 35 xihuitl, tlacatqui ioquichpil Sala. 
<span class="verse" id="GN11_13">13&#160;</span>Teipa Arfaxad noja itztoya seyoc 403 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_14">14&#160;</span>Sala quipiyayaya 30 xihuitl quema tlacatqui ioquichpil Heber. 
<span class="verse" id="GN11_15">15&#160;</span>Huan teipa Sala noja itztoya seyoc 403 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_16">16&#160;</span>Heber quipiyayaya 34 xihuitl quema tlacatqui ioquichpil catli itoca Peleg. 
<span class="verse" id="GN11_17">17&#160;</span>Teipa Heber noja itztoya seyoc 430 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_18">18&#160;</span>Huan quema Peleg quipixqui 30 xihuitl, tlacatqui ioquichpil Reu. 
<span class="verse" id="GN11_19">19&#160;</span>Huan teipa Peleg noja itztoya seyoc 209 xihuitl huan noja quinpixqui más iconehua, tlacame huan sihuame. </div>
<div class='p'>
<span class="verse" id="GN11_20">20&#160;</span>Reu quipiyayaya 32 xihuitl quema tlacatqui ioquichpil Serug. 
<span class="verse" id="GN11_21">21&#160;</span>Teipa Reu noja itztoya seyoc 206 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_22">22&#160;</span>Huan quema Serug quipixqui 30 xihuitl, tlacatqui ioquichpil Nacor. 
<span class="verse" id="GN11_23">23&#160;</span>Huan teipa Serug noja itztoya seyoc 200 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_24">24&#160;</span>Nacor quipiyayaya 29 xihuitl quema tlacatqui ioquichpil Taré. 
<span class="verse" id="GN11_25">25&#160;</span>Teipa Nacor noja itztoya seyoc 119 xihuitl huan quinpixqui más iconehua, tlacame huan sihuame. </div>
<div class='p'>
<span class="verse" id="GN11_26">26&#160;</span>Huan Taré ya quipixtoya 70 xihuitl quema tlacatque ioquichpilhua Abram, Nacor huan Harán. </div>
<div class='s'>Iteipan ixhuihua Taré </div>
<div class='p'>
<span class="verse" id="GN11_27">27&#160;</span>Ama ya ni inintoca iteipan ixhuihua Taré. Taré elqui itata Abram, Nacor huan Harán. Huan teipa Harán elqui itata Lot. 
<span class="verse" id="GN11_28">28&#160;</span>Huan Harán nojquiya quinpixqui ome iichpocahua. Se itoca Isca huan ne se itoca Milca. Pero Harán mijqui quema ayamo miquiyaya itata huan quema nochi inijuanti noja mocahuayayaj para itztose nopona campa tlacatque ipan nopa altepetl itoca Ur ipan nopa tlali campa itztoyaj nopa caldeos. </div>
<div class='p'>
<span class="verse" id="GN11_29">29&#160;</span>Huan Abram mosihuajti ihuaya Sarai. Huan Nacor mosihuajti ihuaya imachcone, Milca, catli elqui iichpoca Harán. 
<span class="verse" id="GN11_30">30&#160;</span>Huan Sarai amo hueliyaya quinpiya coneme pampa eliyaya se tetzacatl. </div>
<div class='p'>
<span class="verse" id="GN11_31">31&#160;</span>Taré itztoya ipan altepetl Ur ipan nopa tlali campa itztoyaj nopa caldeos huan quisqui para yasquía tlali Canaán. Huan Taré quinhuicac itelpoca, Abram, huan iyex, Sarai, huan iixhui, Lot, catli eliyaya itelpoca nopa mijcatzi Harán. Pero quema inijuanti ajsitoj ipan altepetl Harán, mocajque nopona. 
<span class="verse" id="GN11_32">32&#160;</span>Huan nopona mijqui Taré quema quipiyayaya 205 xihuitl.  </div>
<div class='psalmlabel' id='GN12_0'> 12</div>
<div class='s'>TOTECO quinotzqui Abram </div>
<div class='p'>
<span class="verse" id="GN12_1">1&#160;</span>TOTECO ya quiilhuijtoya Abram: </div>
<div class='p'>“Xijcajtehua motlal, huan moteiximatcahua huan ichaj motata. Huan xiya hasta se tlali catli nimitznextilis. </div>
<div class='q'>
<span class="verse" id="GN12_2">2&#160;</span>Huan nimitzmacas miyac moixhuihua, </div>
<div class='q'>huan niquinmiyaquilis moteipan ixhuihua hasta elise tlahuel miyaqui masehualme ipan inintlal. </div>
<div class='q'>Nimitztiochihuas huan nijchihuas para campa hueli nochi ma mitziximatise. </div>
<div class='q'>Huan tielis se tlatiochihualistli para sequinoc. </div>
<div class='q'>
<span class="verse" id="GN12_3">3&#160;</span>Niquintiochihuas inijuanti catli mitztiochihuase. </div>
<div class='q'>Huan inijuanti catli mitztelchihuase, niquintelchihuas. </div>
<div class='q'>Huan niquintiochihuas nochi masehualme ipan tlaltipactli por ta.” </div>
<div class='p'>
<span class="verse" id="GN12_4">4&#160;</span>Huajca Abram quisqui quen TOTECO quinahuatijtoya huan quipiyayaya 75 xihuitl quema quisqui altepetl Harán para yas tlali Canaán. 
<span class="verse" id="GN12_5">5&#160;</span>Huan quihuicac isihua Sarai huan imachcone Lot. Nojquiya Abram quihuicac nochi nopa miyac tlamantli huan tlapiyalme catli quinpiyayaya huan nochi itequipanojcahua catli hualajtoyaj ihuaya tlen altepetl Harán pampa quincojtoya para iaxcahua. </div>
<div class='p'>
<span class="verse" id="GN12_6">6&#160;</span>Huan quema inijuanti ajsitoj tlali Canaán, Abram quipanoc nopa tlali hasta ajsitoj campa eltoc nopa hueyi ahua cuahuitl catli itoca More nechca altepetl Siquem. Ipan nopa tonali itztoyaj cananeos ipan nopa tlali. 
<span class="verse" id="GN12_7">7&#160;</span>Huan nopona TOTECO monexti ica Abram huan quiilhui: “Ni tlali niquinmacas moteipan ixhuihua.” </div>
<div class='p'>Huajca Abram quichijqui se tlaixpamitl nopona para TOTECO catli monextijtoya ihuaya. 
<span class="verse" id="GN12_8">8&#160;</span>Teipa yajqui itztoti campa tepeco tlatlajco altepetl Betel huan campa hualquisa tonati huan nopona quiquetzqui ichaj tlen yoyomitl. Altepetl Betel mocahuayaya ica iopochco para campa temo tonati. Huan altepetl Hai mocajqui ica inejmac para campa hualquisa tonati. Huan nopona Abram quichijqui seyoc tlaixpamitl huan quihueyichijqui TOTECO. 
<span class="verse" id="GN12_9">9&#160;</span>Teipa sempa pejqui nejnemi hasta nopa tlali catli itoca Neguev. </div>
<div class='s'>Abram yajqui tlali Egipto </div>
<div class='p'>
<span class="verse" id="GN12_10">10&#160;</span>Ipan nopa tonali amo oncayaya tlacualistli ipan nopa tlali pampa amo tlaquiyajtoya. Huajca Abram yajqui para itztoti ipan tlali Egipto para se ome xihuitl, pampa nelía amo tleno oncayaya para quicuase campa itztoyaj. 
<span class="verse" id="GN12_11">11&#160;</span>Huan quema ajsitiyohuiyayaj Egipto, Abram quiilhui isihua Sarai: “Xiquita, cuali nijmati para nelía tiyejyectzi, 
<span class="verse" id="GN12_12">12&#160;</span>huan quema nopa egiptome mitzitase, quiijtose: ‘Ni sihuatl, ya isihua ni tlacatl. Huajca ma tijmictica huan nopa sihuatl elis toaxca.’ 
<span class="verse" id="GN12_13">13&#160;</span>Yeca para ma amo tleno nopantis, xiquijtos para tinoicni. Quej nopa techselise ica yejyectzi por ta, huan amo nimiquis.” </div>
<div class='p'>
<span class="verse" id="GN12_14">14&#160;</span>Huajca quej nopa mocajque huan quema ajsitoj tlali Egipto, nopa egiptome quiitaque para Sarai eliyaya nelyejyectzi. 
<span class="verse" id="GN12_15">15&#160;</span>Huan nojquiya quiitaque nopa huejhueyi tlacame catli itztoyaj ichaj nopa hueyi Tlanahuatijquetl Faraón huan quiilhuitoj nopa tlanahuatijquetl para nopa sihuatl eliyaya nelyejyectzi. Huajca Faraón quinnahuati ma quihuicaca ichaj para quicualtlalis para teipa elis isihua. </div>
<div class='p'>
<span class="verse" id="GN12_16">16&#160;</span>Huan pampa quiixtocac Sarai, Faraón quiseli Abram ica cuali. Huan Faraón quimacac Abram borregojme, huacaxme, burrojme, camellos huan tlatequipanohuani tlen tlacame huan sihuame para ma elise iaxcahua. </div>
<div class='p'>
<span class="verse" id="GN12_17">17&#160;</span>Pero TOTECO quitlatzacuilti nopa Faraón ininhuaya nochi catli itztoyaj ipan ichaj ica cocolistli catli más fiero pampa Sarai itztoya ipan ichaj. 
<span class="verse" id="GN12_18">18&#160;</span>Yeca nopa Faraón quinotzqui Abram iixtla huan quiajhuac. Quiilhui: “¿Para tlen techchihuilijtoc ni tlamantli? ¿Quenque amo techilhui para ni sihuatl eliyaya mosihua? 
<span class="verse" id="GN12_19">19&#160;</span>Ta tiquijto para ya moicni huan yeca nimocuili para nosihua. Xiquita, nica itztoc. ¡Xijhuica huan ya xiya!” </div>
<div class='p'>
<span class="verse" id="GN12_20">20&#160;</span>Huajca nopa Faraón quinnahuati imasehualhua ma quicahuilica Abram ma quisa ipan nopa tlali ihuaya isihua huan ica nochi catli quipixtoya.  </div>
<div class='psalmlabel' id='GN13_0'> 13</div>
<div class='s'>Abram huan Lot moxelojque </div>
<div class='p'>
<span class="verse" id="GN13_1">1&#160;</span>Huajca Abram quisqui tlali Egipto ihuaya isihua, huan ihuaya Lot huan ica nochi catli quipixtoyaj. Huan nejnenque para norte huan sempa calajque ipan nopa tlali Canaán ipan nopa tlahuel huactoc tlali catli itoca Neguev. 
<span class="verse" id="GN13_2">2&#160;</span>Huan Abram nelía moricojchijtoya. Quipiyayaya miyac oro, plata huan tlapiyalme. 
<span class="verse" id="GN13_3">3&#160;</span>Quema quisque Neguev, yajque ica yolic huan ajsitoj campa nopa pilaltepetzi Betel. Huan teipa ajsitoj campa mocajtoyaj achtihui, tlatlajco Betel huan Hai. 
<span class="verse" id="GN13_4">4&#160;</span>Nopona eliyaya campa quichijtoya se tlaixpamitl. Huan nopona sempa quihueyichijqui TOTECO. </div>
<div class='p'>
<span class="verse" id="GN13_5">5&#160;</span>Huan Lot catli nemiyaya ihuaya Abram nojquiya moricojchijtoya. Quipixqui san se imiyaca tlapiyalme quen itío Abram. Quinpixqui miyac borregojme, chivojme, huacaxme huan miyaqui tequipanohuani catli itztoyaj ipan miyac calme tlen yoyomitl. 
<span class="verse" id="GN13_6">6&#160;</span>Huan nopa tlali campa mocahuayayaj Abram huan Lot amo quinaxiliyaya para quintlamacase nochi inintlapiyalhua. Huan yeca ayacmo hueliyaya itztoque san sejco pampa nelmiyaqui itztoyaj. 
<span class="verse" id="GN13_7">7&#160;</span>Huan itequipanojcahua Abram catli quinmocuitlahuiyayaj itlapiyalhua mohuilanayayaj ininhuaya catli quinmocuitlahuiyayaj Lot itlapiyalhua. Huan ipan nopa tonali nojquiya itztoyaj cananeos huan ferezeos campa inijuanti huan eliyayaj mahuililme. </div>
<div class='p'>
<span class="verse" id="GN13_8">8&#160;</span>Huajca se tonal Abram quiilhui Lot: “Tojuanti tiicnime. Amo cuali para ma monajnanquilica motequipanojcahua ihuaya notequipanojcahua huan pehuas timocualanise tiome. 
<span class="verse" id="GN13_9">9&#160;</span>Ma timoxeloca. Xiquita, nopona eltoc nochi ni tlali para tijtlapejpenis campa tijnequis. Sintla tijnequi tiyas nepa ica tonejmac, huajca na niyas ica toopochco. Huan sintla tiyas ica toopochco, huajca na niyas ica tonejmac.” </div>
<div class='p'>
<span class="verse" id="GN13_10">10&#160;</span>Huan Lot quitlajtlachili nochi nopa yejyectzi tlali tlen nopa hueyatl Jordán hasta nopa pilaltepetzi Zoar. Quiitac para quipiyayaya miyac atl huan eliyaya quen se xochimili. Nesiyaya tlahuel yejyectzi quen nopa tlali Egipto. Ya ni panoc quema TOTECO ayamo quitlamiltiyaya nopa altepeme Sodoma huan Gomorra. 
<span class="verse" id="GN13_11">11&#160;</span>Huajca Lot quitlapejpeni nochi nopa tlamayamitl nechca hueyatl Jordán huan yajqui para campa hualquisa tonati. Quej ni moxelojque Abram huan Lot. 
<span class="verse" id="GN13_12">12&#160;</span>Huajca Abram mocajqui ipan tlali Canaán huan Lot yajqui itztoti ipan nopa altepeme campa tlamaya. Huan Lot yolic quiijcuinijtiyajqui ichaj tlen yoyomitl hasta ajsito campa nopa altepetl Sodoma 
<span class="verse" id="GN13_13">13&#160;</span>campa masehualme quipixque ininnemilis tlahuel fiero. Tlahuel tlajtlacolchihuayayaj iixpa TOTECO. </div>
<div class='p'>
<span class="verse" id="GN13_14">14&#160;</span>Teipa quema Lot ya quistoya, TOTECO quiilhui Abram: “Abram, xitlachiya huejca ica norte huan ica sur, huan ica campa hualquisa tonati huan ica campa ontemo. 
<span class="verse" id="GN13_15">15&#160;</span>Nochi ni tlali catli hueli tiquita, na nimitzmacas. Huan para nochipa elis moaxca huan iniaxca moteipan ixhuihua. 
<span class="verse" id="GN13_16">16&#160;</span>Nijchihuas ma elica tlahuel miyaqui moteipan ixhuihua quen imiyaca tlaltejpoctli. Huan sintla se huelisquía quipohuasquía tlaltejpoctli, nojquiya huelis quinpohuasquía nochi moteipan ixhuihua. 
<span class="verse" id="GN13_17">17&#160;</span>Huajca ximoquetza, xinejnemi huan xijtlachiliti ihuehueyaca huan ipatlajca, pampa na nimitzmacas.” </div>
<div class='p'>
<span class="verse" id="GN13_18">18&#160;</span>Huajca Abram quitlananqui ichaj tlen yoyomitl huan quiquetzqui hasta campa oncayaya miyac ahua cuame catli eltoya iaxca se tlacatl catli itoca Mamre nechca altepetl Hebrón. Huan nopona Abram quichijqui se tlaixpamitl para TOTECO.  </div>
<div class='psalmlabel' id='GN14_0'> 14</div>
<div class='s'>Abram quimanahui Lot </div>
<div class='p'>
<span class="verse" id="GN14_1-4">1-4&#160;</span>Para 12 xihuitl nopa Tlanahuatijquetl Quedorlaomer tlen tlali Elam quinfuerzajhuiyaya macuilti tlanahuatiani huan ininmasehualhua ma quitequipanoca, pero ipan nopa 13 xihuitl, nopa macuilti tlanahuatiani quinyolaxitijque huan mosisinijque. Huajca mosentilijque ipan nopa tlamayamitl Sidim nopa macuilti tlanahuatiani catli inintoca Tlanahuatijquetl Bera tlen altepetl Sodoma, Tlanahuatijquetl Birsa tlen altepetl Gomorra, Tlanahuatijquetl Sinab tlen altepetl Adma, Tlanahuatijquetl Semeber tlen altepetl Zeboim huan seyoc catli elqui tlanahuatijquetl tlen altepetl Bela catli nojquiya itoca Zoar. Sidim campa mosentilijque mocahua tlatlajco tepeme nechca campa eltoc nopa Hueyi Atl Catli Mictoc. Mosentilijque para momanahuise tlen Quedorlaomer para ayacmo monequi quitequipanose. </div>
<div class='p'>Huan seyoc eyi tlanahuatiani mosentilijque ihuaya Quedorlaomer para quipalehuise tlahuilanas. Ni eyi elque Tlanahuatijquetl Amrafel tlen altepetl Sinar, Tlanahuatijquetl Arioc tlen altepetl Elasar huan Tlanahuatijquetl Tidal tlen altepetl Goim. </div>
<div class='p'>
<span class="verse" id="GN14_5">5&#160;</span>Huajca ipan nopa 14 xihuitl, Quedorlaomer huan eyi tlanahuatiani catli quipalehuiyayaj quisque huan nimantzi quintlanque nopa refaitame ipan tlali Astarot Karnaim, huan nopa zuzitame ipan tlali Ham huan nopa emitame ipan Save Quiriataim. 
<span class="verse" id="GN14_6">6&#160;</span>Huan quintojtocatiyajque nopa horeos campa nopa cuatitlamitl Seir hasta nopa tlamaya ipan tlali Parán catli eltoc nechca nopa huactoc tlali campa amo tleno eli. Nochi ni masehualme nopa Quedorlaomer quintlanqui. 
<span class="verse" id="GN14_7">7&#160;</span>Huan quema mocuepayayaj Quedorlaomer huan catli ihuaya itztoyaj, ajsitoj ipan tlali En Mispat catli nojquiya itoca Cades. Huan quintlanque nochi nopa amalecitame huan amorreos catli itztoyaj ipan nopa altepetl Hazezon Tamar. </div>
<div class='p'>
<span class="verse" id="GN14_8-9">8-9&#160;</span>Huajca nopa macuilti tlanahuatiani tlen altepeme Sodoma, Gomorra, Adma, Zeboim huan Bela o Zoar yajque ipan nopa tlamayamitl itoca Sidim huan mocualtlalijque para mohuilanase ininhuaya nopa nahui tlanahuatiani catli eliyaya Tlanahuatijquetl Quedorlaomer tlen tlali Elam, huan ihuampoyohua catli inintoca: Tlanahuatijquetl Tidal tlen altepetl Goim, Tlanahuatijquetl Amrafel tlen altepetl Sinar huan Tlanahuatijquetl Arioc tlen altepetl Elasar. 
<span class="verse" id="GN14_10">10&#160;</span>Pero nopa macuilti amo huelque tlatlanij. Huan ipan tlamayamitl Sidim oncayaya miyac ostotl ica chapopojtli. Huajca quema nopa tlanahuatiani tlen Sodoma huan Gomorra huan ininhuampoyohua quinequiyayaj cholose ipan nopa tlahuilancayotl, sequin inijuanti huetzque ipan nopa ostotl huan sequinoc cholojque campa tepeme. </div>
<div class='p'>
<span class="verse" id="GN14_11">11&#160;</span>Huajca tlatlanqui Quedorlaomer huan ihuampoyohua. Huan quicuique nochi tlacualistli huan tlamantli catli ipati catli oncayaya ipan altepeme Sodoma huan Gomorra huan quistejque. 
<span class="verse" id="GN14_12">12&#160;</span>Huan pampa Lot, imachcone Abram, itztoya ipan altepetl Sodoma, nojquiya quihuicaque ilpitoc ica nochi catli quipixtoya. 
<span class="verse" id="GN14_13">13&#160;</span>Pero cholo se tlacatl huan quipohuilico Abram, nopa hebreo tlacatl quema mocahuayaya ipan iahuatitla se amorreo tlacatl catli itoca Mamre. Mamre eliyaya iicni Escol huan Aner catli nojquiya quimapalehuiyayaj Abram. </div>
<div class='p'>
<span class="verse" id="GN14_14">14&#160;</span>Huajca quema Abram quimatqui para imachcone Lot quihuicatoyaj ilpitoc, quinsentili 318 itequipanojcahua catli tlacajtoyaj ipan ichaj, huan momachtijtoyaj tlahuilanase huan yajque para quipantitij Quedorlaomer huan quimanahuise Lot. Huan quintepotztocaque hasta nopa pilaltepetzi catli itoca Dan. 
<span class="verse" id="GN14_15">15&#160;</span>Huan ica tlayohua Abram quinpanti huan quintlajcoitac itequipanojcahua huan quinyahualojque huan pejque quinhuilanaj quema amo quinchiyayayaj. Huan quinhuilantiyajque hasta altepetl Hoba catli mocahua ica norte tlen altepetl Damasco. 
<span class="verse" id="GN14_16">16&#160;</span>Huan Abram quintlanqui, huan quimanahui imachcone, Lot, huan nopa sequinoc tlacame huan sihuame catli quinhuicatoyaj. Huan quincuili nochi catli quiichtectoyaj. </div>
<div class='s'>Melquisedec quitiochijqui Abram </div>
<div class='p'>
<span class="verse" id="GN14_17">17&#160;</span>Huan quema Abram ya quitlantoya Quedorlaomer huan catli quipalehuiyayaj, mocuepqui ipan ojtli para ichaj. Huan ipan nopa tlamayamitl tlatlajco tepeme campa itoca Save o Inintlamaya Tlanahuatiani, hualajqui quinamiquico nopa tlanahuatijquetl tlen altepetl Sodoma. </div>
<div class='p'>
<span class="verse" id="GN14_18">18&#160;</span>Huan nojquiya hualajqui quinamiquico Melquisedec, nopa tlanahuatijquetl tlen altepetl Salem [14:18 Salem teipa motocaxtis Jerusalén.]. Yaya nojquiya eliyaya Itotajtzi Toteco Catli Más Hueyi. Huan Melquisedec quinmacac Abram huan itequipanojcahua pantzi huan xocomeca atl. 
<span class="verse" id="GN14_19">19&#160;</span>Huan quitiochijqui Abram ica ni camanali: </div>
<div class='q'>“Abram, ma mitztiochihua Toteco Catli Más Hueyi, </div>
<div class='q'>yaya catli quichijqui ilhuicactli huan tlaltipactli. </div>
<div class='q'>
<span class="verse" id="GN14_20">20&#160;</span>Quena, ma tijhueyichihuaca Toteco Catli Más Hueyi, </div>
<div class='q'>pampa quichijqui xiquintlani mocualancaitacahua.” </div>
<div class='m'>Huajca Abram quimacac Melquisedec se diezmo tlen nochi catli quitlantoya. 
<span class="verse" id="GN14_21">21&#160;</span>Teipa nopa tlanahuatijquetl tlen Sodoma quiilhui Abram: </div>
<div class='p'>―San techmactili nopa masehualme catli ehuaj noaltepe catli tiquinmanahuijtoc huan ximocahui nochi tlamantzitzi catli eliyaya iniaxca. </div>
<div class='p'>
<span class="verse" id="GN14_22">22&#160;</span>Pero Abram quinanquili: </div>
<div class='p'>―Niquilhuijtoc TOTECO catli quichijqui ilhuicactli huan tlaltipactli, 
<span class="verse" id="GN14_23">23&#160;</span>para amo tleno nijselis catli eltoya amoaxca. Amo nijcuis niyon se icpatl, niyon se lazo catli ica nimotecac ilpis para amo quema huelis tiquijtos ta techricojchijqui. 
<span class="verse" id="GN14_24">24&#160;</span>Amo tleno nijnequi para na. San tijselise catli quicuajque notequipanojcahua. Pero nopa tlacame catli yajque nohuaya, Aner, Escol huan Mamre, xiquincahuili ma quicuica catli quintocarohua.  </div>
<div class='psalmlabel' id='GN15_0'> 15</div>
<div class='s'>TOTECO quicajqui icamanal ihuaya Abram </div>
<div class='p'>
<span class="verse" id="GN15_1">1&#160;</span>Teipa TOTECO quinotzqui Abram ipan se tlanextili catli elqui quen se temictli huan quiilhui: </div>
<div class='q'>“Amo ximajmahui, Abram, </div>
<div class='q'>pampa na nimitzmocuitlahuis. </div>
<div class='q'>Motlaxtlahuil elis nelhueyi.” </div>
<div class='p'>
<span class="verse" id="GN15_2-3">2-3&#160;</span>Pero Abram quinanquili: </div>
<div class='p'>―TOTECO, Ta Catli Más Tijpiya Tlanahuatili, san tlapic para techmacas miyac tlamantli pampa amo nijpiya se conetl para nijcahuilijtehuas. Amo techmacatoc niyon se nocone. Huan notequipanojca Eliezer catli ehua altepetl Damasco quiselis nochi catli nijpiya quema nimiquis. </div>
<div class='p'>
<span class="verse" id="GN15_4">4&#160;</span>Huan TOTECO quinanquili: </div>
<div class='p'>―Amo yaya quiselis catli tijcajtehuas. Elis se mocone catli quiselis catli tijpiyas teipa huan quipiyas ta moeso. </div>
<div class='p'>
<span class="verse" id="GN15_5">5&#160;</span>Huajca TOTECO quihuicac Abram calteno huan quiilhui: </div>
<div class='p'>―Xijtlachili ilhuicac huan xijchihua fuerza xiquinpohua nopa sitlalime. Quej nopa elis ininmiyaca moteipan ixhuihua. Itztose tlahuel miyaqui hasta amo aqui huelis quinpohuas. </div>
<div class='p'>
<span class="verse" id="GN15_6">6&#160;</span>Huajca Abram quineltocac catli TOTECO quiijto huan TOTECO quiijcuilo nepa ilhuicac para Abram itztoya xitlahuac iixpa. 
<span class="verse" id="GN15_7">7&#160;</span>Huan TOTECO quiilhui: </div>
<div class='p'>―Na nimoTECO. Nimitzhualicac tlen altepetl Ur campa itztoque nopa caldeos para nimitzmacas ni tlali para timoaxcatis. </div>
<div class='p'>
<span class="verse" id="GN15_8">8&#160;</span>Pero Abram quiilhui: </div>
<div class='p'>―TOTECO, ta catli más tijpiya tlanahuatili, ¿quenicatza huelis nijmatis sintla melahuac nijselis ni tlali? </div>
<div class='p'>
<span class="verse" id="GN15_9">9&#160;</span>Huan Toteco Dios quinanquili: </div>
<div class='p'>―Techhualiquili se becerra, se chivo huan se oquich borrego catli quipiyaj eyi xihuitl. Nojquiya techhualiquili se pichontzi huan se paloma. </div>
<div class='p'>
<span class="verse" id="GN15_10">10&#160;</span>Huajca Abram quihualiquili Toteco Dios nochi ni tlapiyalme. Quinmicti, huan quintlajtlajcoitac huan quinijixnamicti, pero nopa totome amo quintlajcoitac. 
<span class="verse" id="GN15_11">11&#160;</span>Huan tzopilome temoyayaj ipan nopa tlapiyalme catli mictoyaj, pero Abram quinmajmatiyaya. </div>
<div class='p'>
<span class="verse" id="GN15_12">12&#160;</span>Huan quema ya tlatlayohuatoya, Abram nelcochqui huan quimatqui para hualajqui ipan ya se tzintlayohuilotl huan tlahuel majmahuiyaya. 
<span class="verse" id="GN15_13">13&#160;</span>Huajca TOTECO quiilhui: </div>
<div class='p'>―Moteipan ixhuihua yase itztotij ipan seyoc tlali quen seyoc tlali ehuani. Huan masehualme catli nopona ehuaj quintequihuise chicahuac huan quinitase quen iniaxcahua huan nopona moteipan ixhuihua tlaijiyohuise para 400 xihuitl. 
<span class="verse" id="GN15_14">14&#160;</span>Pero teipa na nijtlatzacuiltis nopa tlali huan imasehualhua catli quintequihuise. Huan moteipan ixhuihua quisase ica miyac tlamantli catli tlahuel ipati. 
<span class="verse" id="GN15_15">15&#160;</span>Pero ta timiquis quema ya tihuehuejtitos, quema noja oncas tlasehuilistli. Mitztlalpachose quema ayamo ajsitos nopa tonali. 
<span class="verse" id="GN15_16">16&#160;</span>Nopona ipan nopa tlali mocahuase hasta miquise moteipan ixhuihua catli achtihui calajque ipan nopa tlali. Mocahuase hasta miquise ininconehua, huan iniixhuihua huan ininconehua iniixhuihua. Huan huajca quena, nopa masehualme huan ininconehua mocuepase sempa nica ipan ni tlali. Pero para amantzi ayamo ajsi tonali para hualase pampa ayamo tlahuel fiero quichihuaj nopa amorreos catli ama itztoque nica ipan ni tlali. Huajca ayamo ajsi nopa tonali para niquintlatzacuiltis quen nijchihuas teipa ipan nopa tonali quema mocuepase moteipan ixhuihua nopona. </div>
<div class='p'>
<span class="verse" id="GN15_17">17&#160;</span>Huan quema ya temotoya tonati huan nochi ya tzintlayohuatoya, nesqui quen se comitl catli quipixtoya tlilelemectli huan popocayaya. Huan nopa comitl panoc tlatlajco campa nopa tlapiyalme catli Abram quintejtectoya. 
<span class="verse" id="GN15_18">18&#160;</span>Huan quej nopa ipan nopa tonal, TOTECO quicajqui icamanal ihuaya Abram huan quiilhui: </div>
<div class='p'>―Nochi ni tlali niquinmacas moteipan ixhuihua. Quiselise nochi ni tlali tlen campa pehua ica nopa hueyi hueyatl ipan tlali Egipto ica campa temo tonati huan noja quiselise hasta nopa hueyi hueyatl catli itoca Eufrates campa hualquisa tonati. 
<span class="verse" id="GN15_19">19&#160;</span>Nochi ni tlali elis iniaxca campa ama mocahuaj masehualme ceneos, cenezeos, cadmoneos, 
<span class="verse" id="GN15_20">20&#160;</span>heteos, ferezeos, refaitame, 
<span class="verse" id="GN15_21">21&#160;</span>amorreos, cananeos, gergeseos huan jebuseos. Nochi elis iniaxca moteipan ixhuihua.  </div>
<div class='psalmlabel' id='GN16_0'> 16</div>
<div class='s'>Agar huan icone, Ismael </div>
<div class='p'>
<span class="verse" id="GN16_1">1&#160;</span>Sarai, isihua Abram, amo huelqui conepiya, pero quipiyayaya se itequipanojca tlen tlali Egipto catli itoca Agar. 
<span class="verse" id="GN16_2">2&#160;</span>Huajca Sarai moilhui quichihuas quen momajtoyaj quichihuaj ipan nopa tonali huan quimactilis ihuehue itequipanojca. Yeca quiilhui Abram: </div>
<div class='p'>―Xiquita, TOTECO amo nechcahuilijtoc ma niconepiyas, huajca xicochi ihuaya notequipanojca Agar para yaya huelis quinpiyas coneme catli elise quen na noconehua. </div>
<div class='p'>Huan Abram quichihuili cuenta catli Sarai quiilhui. 
<span class="verse" id="GN16_3">3&#160;</span>Huan Sarai quinotzqui Agar, nopa egipto ejquetl, huan quimactili Abram para ihuaya ma cochi. Quema panoc ya ni, Abram ya quipixqui majtlactli xihuitl para itztos ipan tlali Canaán. 
<span class="verse" id="GN16_4">4&#160;</span>Huan Abram quiiximatqui Agar, huan Agar conecuic. Huan quema Agar momacac cuenta para ya conepiya, mohueyimatqui huan pejqui quicualancaita Sarai. 
<span class="verse" id="GN16_5">5&#160;</span>Huajca Sarai quiilhui Abram: </div>
<div class='p'>―Ta motlajtlacol para nechcualancaita Agar. Na nimitzmactili para ihuaya ximoteca, pero quema quimatqui para conepiyas, mohueyimatqui. Ma TOTECO quiijto ajqueya quipiya tlajtlacoli, sintla ta o na. </div>
<div class='p'>
<span class="verse" id="GN16_6">6&#160;</span>Huan Abram quinanquili: </div>
<div class='p'>―Xiquita, Sarai, motequipanojca Agar itztoc momaco para tijtlatzacuiltis quen tiquitas cuali. </div>
<div class='p'>Huajca Sarai pejqui quitlaijiyohuiltía Agar, huan yeca Agar cholojtejqui. 
<span class="verse" id="GN16_7">7&#160;</span>Pero se itequihua TOTECO quipanti Agar campa meyayaya atl ipan nopa huactoc tlali campa amo tleno eli. Itztoya ipan nopa ojtli catli yohui para Shur. 
<span class="verse" id="GN16_8">8&#160;</span>Huan itequihua TOTECO quitlatzintoquili: </div>
<div class='p'>―Agar, tiitequipanojca Sarai, ¿canque tihuala huan canque tiya? </div>
<div class='p'>Huan Agar quinanquili: </div>
<div class='p'>―Nicholohua imaco noteco, Sarai. </div>
<div class='p'>
<span class="verse" id="GN16_9">9&#160;</span>Huajca itequihua TOTECO quiilhui: </div>
<div class='p'>―Ximocuepa campa moteco huan xijneltoquili nochi catli mitznahuatis. </div>
<div class='p'>
<span class="verse" id="GN16_10">10&#160;</span>Huan nojquiya itequihua TOTECO quiilhui: </div>
<div class='q'>“Na niquinmiyaquilis moteipan ixhuihua hasta amo aqui huelis quinpohuas. </div>
<div class='q'>
<span class="verse" id="GN16_11">11&#160;</span>Ya ticonecuitoc huan tijpiyas se oquichpil huan tijtocaxtis Ismael, </div>
<div class='q'>pampa TOTECO quicajqui quema timotequipachohuayaya. </div>
<div class='q'>(Ismael quinequi quiijtos ‘TOTECO tlacaqui’.) </div>
<div class='q'>
<span class="verse" id="GN16_12">12&#160;</span>Huan mocone elis se tlacatl catli mosisinía. </div>
<div class='q'>Mohuilanas ininhuaya nochi, </div>
<div class='q'>huan nochi quinequise quihuilanase. </div>
<div class='q'>Huan yaya itztos ica cualantli mojmostla ica nochi iicnihua.” </div>
<div class='p'>
<span class="verse" id="GN16_13">13&#160;</span>Huan Agar quitocaxtlali TOTECO catli ihuaya mocamanalhuijtoya “yaya Toteco Dios Catli Nochi Quiita”. Quej nopa quitocaxti pampa moilhuiyaya: “Niquitztoc Toteco Dios catli nechita huan noja niitztoc.” </div>
<div class='p'>
<span class="verse" id="GN16_14">14&#160;</span>Huan yeca nopa ameli catli mocahua tlatlajco Cades huan Bered ama quitocaxtijtoque Beer Lahai Roi. (Beer Lahai Roi quinequi quiijtos “Iamel Yaya Catli Itztoc Huan Catli Nechita”.) </div>
<div class='p'>
<span class="verse" id="GN16_15">15&#160;</span>Huan Agar quitlacatilti icone Abram, huan Abram quitocaxti Ismael. 
<span class="verse" id="GN16_16">16&#160;</span>Huan Abram quipiyayaya 86 xihuitl quema tlacatqui Ismael.  </div>
<div class='psalmlabel' id='GN17_0'> 17</div>
<div class='s'>Se tlanextilijcayotl tlen nopa camanal sencahuali </div>
<div class='p'>
<span class="verse" id="GN17_1">1&#160;</span>Huan quema Abram quipiyayaya 99 xihuitl, Toteco Catli Quipiya Nochi Chicahualistli monexti campa ya huan quiilhui: </div>
<div class='p'>―Na nimoTeco Catli Nijpiya Nochi Chicahualistli. Ximotemachi ipan na huan xijchihua san catli xitlahuac noixtla. 
<span class="verse" id="GN17_2">2&#160;</span>Huan na nijcahuas nocamanal mohuaya para temachtli nijchihuas para tiquinpiyas tlahuel miyac moteipan ixhuihua. </div>
<div class='p'>
<span class="verse" id="GN17_3">3&#160;</span>Huan Abram motlancuaquetzqui huan mohuijtzonqui hasta tlalchi quema Toteco Dios quicamanalhuiyaya. Huan Toteco Dios nojquiya quiilhui: </div>
<div class='p'>
<span class="verse" id="GN17_4">4&#160;</span>―Nijcahua nocamanal mohuaya para ta tielis tiinintata tlahuel miyac masehualme catli itztose ipan tlahuel miyac tlalme. 
<span class="verse" id="GN17_5">5&#160;</span>Huan motoca ayacmo elis Abram. (Abram quinequi quiijtos ‘se tetaj catli nochi quitlepanitaj’.) Ama motoca elis Abraham. (Abraham quinequi quiijtos ‘inintata miyac masehualme catli itztoque ipan miyac tlalme’.) Quej nopa elis motoca pampa nimitzchihuas tiinintata miyac masehualme ipan miyac tlalme. 
<span class="verse" id="GN17_6">6&#160;</span>Quena, nijchihuas para moteipan ixhuihua ma elica nelía miyaqui. Ipan ta quisase huejhueyi tlanahuatiani catli quinnahuatise ininmasehualhua ipan miyac tlalme. 
<span class="verse" id="GN17_7">7&#160;</span>Huan na nijtlamichihuas nochi catli nijcajtoc nocamanal para nijchihuas ica ta huan moteipan ixhuihua teipa para nochipa. Ni elis se camanali tlasencahuali catli amo quema tlamis. Nochipa nielis nimoDios huan niininDios moteipan ixhuihua. 
<span class="verse" id="GN17_8">8&#160;</span>Huan nochi ni tlali catli itoca Canaán campa ama tiitztoc, nimitzmacas ta huan moteipan ixhuihua. Huan elis iniaxca para nochipa, huan na nielis niininDios. </div>
<div class='p'>
<span class="verse" id="GN17_9">9&#160;</span>Huan Toteco Dios sempa quiilhui Abraham: </div>
<div class='p'>―Huan ya ni catli ta huan nochi moteipan ixhuihua monequi xijchihuaca. Monequi xijneltocaca nochi catli quiijtohua ni camanali catli nijchihua mohuaya. 
<span class="verse" id="GN17_10">10&#160;</span>Huan ya ni nopa camanali catli monequi xijchihuaca. Monequi nochi oquichpilme huan tlacame ma motequilica quen nimitzilhuía. 
<span class="verse" id="GN17_11">11&#160;</span>Ma quitzontequilica iyecapa nopa cuetlaxtli ipan ininpiltlacayohua. Ya nopa itoca circuncisión. Huan ya nopa elis nopa tlanextilijcayotl tlen ni camanal tlasencahuali catli nijchihua amohuaya. 
<span class="verse" id="GN17_12">12&#160;</span>Huajca ama monequi ta huan nochi tlacame catli mitztequipanohuaj, masque tijcojqui nopa tlacatl para moaxca quema ya hueyi, o quitlacatili se motequipanojca, monequi nochi motequilise. Huan nojquiya monequi anquintequilise nochi amooquichpilhua catli tlacajtiyase teipa. Xijchihuaca quema quipiyas chicueyi tonati ica tlacajtoc. Quej nopa monequis ica moteipan ixhuihua, huan ininteipan ixhuihua motequipanojcahua huan ica nochi tequipanohuani catli tiquincohuas tlen sequinoc tlalme. 
<span class="verse" id="GN17_13">13&#160;</span>Nochi tlacame huan oquichpilme monequi motequilise. Huan quej nopa elis quen anquihuicase se tlanextilijcayotl tlen nocamanal ipan amonacayo huan nopa camanali catli nijchihua amohuaya huejcahuas para nochipa. 
<span class="verse" id="GN17_14">14&#160;</span>Huan catli amo motequilis monequi xijquixtica para ayacmo quema itztos ininhuaya momasehualhua pampa amo quitlepanitac nopa camanali catli nijchijtoc ica amojuanti. </div>
<div class='p'>
<span class="verse" id="GN17_15">15&#160;</span>Nojquiya Toteco Dios quiilhui Abraham: </div>
<div class='p'>―Huan mosihua, ayacmo elis itoca Sarai. Ama itoca elis Sara. (Sara quinequi quiijtos ‘iichpoca se tlanahuatijquetl’.) 
<span class="verse" id="GN17_16">16&#160;</span>Huan Sara nijtiochihuas huan temachtli nimitzmacas se mocone ipan ya. Huan yaya elis ininnana miyac masehualme ipan miyac tlalme, huan miyac iteipan ixhuihua elise huejhueyi tlanahuatiani. </div>
<div class='p'>
<span class="verse" id="GN17_17">17&#160;</span>Huan Abraham motlancuaquetzqui huan mohuijtzonqui tlalchi para quihueyichihuas Toteco Dios, pero yolhuetzcayaya pampa amo quineltocayaya. San moilhuiyaya: “¿Quenicatza huelis nijpiyas se conetl quema ya nijpiya 100 xihuitl? Huan ¿quenicatza huelis Sara conepiyas quema ya quiaxiti 90 xihuitl?” 
<span class="verse" id="GN17_18">18&#160;</span>Huajca Abraham quiilhui Toteco Dios: </div>
<div class='p'>―Sintla huelis, san xijcahua nooquichpil Ismael ma itztos ica motlatiochihualis. </div>
<div class='p'>
<span class="verse" id="GN17_19">19&#160;</span>Huan Toteco Dios quinanquili: </div>
<div class='p'>―¡Amo! Amo ya nopa catli nimitzilhuía. Niquijto mosihua Sara quipiyas se icone catli tijtocaxtis Isaac. Huan ihuaya ya nicompahuis nopa camanali huan ininhuaya iteipan ixhuihua para nochipa. 
<span class="verse" id="GN17_20">20&#160;</span>Pero nojquiya nijcactoc catli techtlajtlanijtoc para Ismael huan quena, nijtiochihuas. Nijchihuas ma quinpiya miyac iconehua huan para ma momiyaquilica iixhuihua. Huan yaya elis inintata 12 huejhueyi tlacame. Ica ya huan iteipan ixhuihua niquinchihuas ma elica se xinach masehualme ica miyac imasehualhua huan quipiyase se hueyi tlali. 
<span class="verse" id="GN17_21">21&#160;</span>Pero nopa camanal tlasencahuali nijchihuas ica Isaac, nopa conetl catli Sara quitlacatiltis ne se xihuitl, quen ama. </div>
<div class='p'>
<span class="verse" id="GN17_22">22&#160;</span>Huan quema Toteco Dios tlanqui camanalti ihuaya Abraham, quistejqui. 
<span class="verse" id="GN17_23">23&#160;</span>Huan nimantzi ipan nopa tonal Abraham quitzontequili iyecapa nopa cuetlaxtli ipan ipiltlacayo Ismael. Huan nojquiya quintzontequili inincuetlaxo nochi itequipanojcahua catli tlacajtoyaj ipan ichaj huan nochi tlacame catli quincojtoya. Quena, nochi tlacame catli itztoyaj ipan ichaj huan catli quitequipanohuayayaj motequilijque quen Toteco Dios tlanahuati. 
<span class="verse" id="GN17_24-25">24-25&#160;</span>Huan Abraham quipiyayaya 99 xihuitl, huan icone, Ismael, quipiyayaya 13 xihuitl quema quintzontequilijque inincuetlaxo. 
<span class="verse" id="GN17_26">26&#160;</span>Huajca ipan nopa tonal quema Toteco Dios quicamanalhui Abraham, Abraham huan icone, Ismael, motequilijque. 
<span class="verse" id="GN17_27">27&#160;</span>Huan nojquiya motequilijque nochi nopa itequipanojcahua, tlacame huan oquichpilme, catli itztoyaj ipan ichaj, masque tlacatque nopona o quincojtoya ipan sequinoc tlalme.  </div>
<div class='psalmlabel' id='GN18_0'> 18</div>
<div class='s'>TOTECO quiilhui Abraham quipiyas se icone </div>
<div class='p'>
<span class="verse" id="GN18_1">1&#160;</span>Huan TOTECO monexti campa Abraham quema itztoya ipan nopa ahuatitla campa nopa huejhueyi cuame catli iaxca Mamre. Quej ni panoc. Se tonal Abraham mosehuijtoya calteno nechca ichaj tlen yoyomitl ipan nopa hora quema más tlatotoniya. 
<span class="verse" id="GN18_2">2&#160;</span>Huan Abraham ajcotlachixqui huan quinitac eyi tlacame ajsitihualayayaj nechca ichaj. Huan quema quinitac, moquetzqui huan motlalo para quinnamiquis huan motlancuaquetzqui huan mohuijtzonqui hasta tlalchi, 
<span class="verse" id="GN18_3">3&#160;</span>huan quiijto: </div>
<div class='p'>―Tatame, techchihuilica se favor, xipanoca techpaxaloca. 
<span class="verse" id="GN18_4">4&#160;</span>Huan sintla anquiitaj cuali, nitlajtlanis se quentzi atl para anmoicxipajpacase huan anmosiyajquetzase se quentzi itzintla ni cuahuitl campa tlaecahuía. 
<span class="verse" id="GN18_5">5&#160;</span>Nojquiya nimechhualiquilis se quentzi tlacualistli para xijpiyaca fuerza huan teipa sempa huelis anyase ipan amoojhui. Para na se paquilistli anhualajtoque huan nijnequi nimechtequipanos sintla antechcahuilise. </div>
<div class='p'>Huan inijuanti quinanquilijque: </div>
<div class='p'>―Cualtitoc. </div>
<div class='p'>
<span class="verse" id="GN18_6">6&#160;</span>Huan Abraham calajqui ipan ichaj tlen yoyomitl huan quiilhui Sara: </div>
<div class='p'>―Nimantzi xijcui eyi tlatamachihuali tlen harina catli más cuali huan xijchihua pantzi. </div>
<div class='p'>
<span class="verse" id="GN18_7">7&#160;</span>Teipa Abraham motlalo campa itztoyaj itlapiyalhua huan quitlapejpeni se becerro catli nelía yejyectzi. Huan quimacac se itequipanojca, huan ya nimantzi quisencajqui se tlacualistli. 
<span class="verse" id="GN18_8">8&#160;</span>Huan teipa Abraham quinhualiquili mantequilla, lechi huan nopa becerro tlacacatzoli huan quinmacac ma quicuaca. Huan Abraham moquetzqui nechcatzi cuatzintla para quintequipanos quema inijuanti tlacuayayaj. </div>
<div class='p'>
<span class="verse" id="GN18_9">9&#160;</span>Huan quema tlanque tlacuaj, nopa paxalohuani quitlatzintoquilijque Abraham: </div>
<div class='p'>―¿Canque itztoc mosihua Sara? </div>
<div class='p'>Huan Abraham tlananquili: </div>
<div class='p'>―Itztoc nepa calijtic. </div>
<div class='p'>
<span class="verse" id="GN18_10">10&#160;</span>Huajca se tlen nopa tlacame quiijto: </div>
<div class='p'>―Ne se xihuitl quen ama sempa nimitzpaxaloqui, huan mosihua Sara ya quitlacatiltijtos icone. </div>
<div class='p'>Huan Sara moquetztoya icalixpa, quintlacaquilijtoya catli camanaltiyayaj ihuaya Abraham. 
<span class="verse" id="GN18_11">11&#160;</span>Huan Abraham huan Sara eliyayaj huehuentzitzi, huan ya panotoya nopa xihuitl para Sara quipiyasquía se icone. 
<span class="verse" id="GN18_12">12&#160;</span>Huan yeca amo huelqui moijiyohui para amo huetzcas huan moilhui: “¿Quenicatza huelis nijpiyas ni paquilistli ama quema nohuehue huan na ya tihuehuentzitzi?” </div>
<div class='p'>
<span class="verse" id="GN18_13">13&#160;</span>Pero TOTECO quiilhui Abraham: </div>
<div class='p'>―¿Para tlen huetzcac Sara? ¿Quenque quiijto: Quenicatza huelis nijpiyas ni paquilistli ama quema nohuehue huan na ya tihuehuentzitzi? 
<span class="verse" id="GN18_14">14&#160;</span>¿Timoilhuía para onca se tlamantli catli na, nimoTeco Dios, amo hueli nijchihuas? Ne se xihuitl sempa nimechpaxaloqui huan Sara quipixtos icone. </div>
<div class='p'>
<span class="verse" id="GN18_15">15&#160;</span>Huan quema Sara quicajqui catli quiijto, majmajqui huan istlacatqui huan quiijto: </div>
<div class='p'>―Na amo nihuetzcac. </div>
<div class='p'>Pero TOTECO quinanquili: </div>
<div class='p'>―Na nijmati para tihuetzcac. </div>
<div class='s'>Abraham quitlajtlani TOTECO por Sodoma </div>
<div class='p'>
<span class="verse" id="GN18_16">16&#160;</span>Teipa nopa paxalohuani moquetzque huan pejque nejnentiyohuij ipan ojtli para altepetl Sodoma. Huan Abraham ininhuaya yajqui para quinnahuatijtehuas. </div>
<div class='p'>
<span class="verse" id="GN18_17">17&#160;</span>Huajca TOTECO moilhui: “Monequi niquilhuis Abraham catli nijchihuas, 
<span class="verse" id="GN18_18">18&#160;</span>pampa yaya elis inintata miyaqui tlacame huan sihuame catli mochihuase se hueyi xinach masehualme catli quipiyase miyac chicahualistli. Huan niquilhuijtoc para niquintiochihuas nochi masehualme ipan nochi tlalme ipan tlaltipactli ica ya. 
<span class="verse" id="GN18_19">19&#160;</span>Na nijtlapejpenijtoc para ma quinnextilis iconehua ma quineltocaca notlamachtil huan ma quichihuaca nochi catli cuali huan catli xitlahuac. Huan na niquinchihuilis nochi catli cuali niquilhuijtoc.” 
<span class="verse" id="GN18_20">20&#160;</span>Huajca TOTECO quiilhui Abraham: </div>
<div class='p'>―Nechyolmelajtoque para nopa masehualme ipan altepeme Sodoma huan Gomorra nelmosisiníaj. Nelfiero ininnemilis huan tlahuel miyac inintlajtlacolhua. 
<span class="verse" id="GN18_21">21&#160;</span>Ama niya nepa para niquitas sintla nelía inintlajtlacol nelhueyi quen nechilhuijtoque. Huan quej nopa nijmatis. </div>
<div class='p'>
<span class="verse" id="GN18_22">22&#160;</span>Huan ne seyoc ome paxalohuani quisque para Sodoma, pero TOTECO mocajqui ihuaya Abraham. 
<span class="verse" id="GN18_23">23&#160;</span>Huan Abraham quinechcahui huan quitlatzintoquili: </div>
<div class='p'>―¿Tiquinpolos masehualme catli itztoque xitlahuaque ininhuaya catli tlajtlacolejque? 
<span class="verse" id="GN18_24">24&#160;</span>Sintla itztoque 50 masehualme catli cuajcualme ipan nopa altepetl, ¿noja tijtlatzacuiltis nopa altepetl? ¿Amo tijtlapojpolhuis nopa altepetl por nopa 50 masehualme? 
<span class="verse" id="GN18_25">25&#160;</span>Amo cuali sintla tiquinmictis cuajcualme ininhuaya catli tlahuel tlajtlacolchijtoque pampa quej nopa nesi para nochi ome quipiyaj san se inintlajtlacol. ¡Amo xijchihua ya nopa! Ta, tijuez catli más tihueyi ipan nochi ni tlaltipactli, huan nijmati ta tijchihuas catli xitlahuac. </div>
<div class='p'>
<span class="verse" id="GN18_26">26&#160;</span>Huan TOTECO quinanquili: </div>
<div class='p'>―Sintla niquinpantis 50 masehualme catli itztoque xitlahuaque ipan nopa altepetl, huajca niquintlapojpolhuis nochi por nopa 50 masehualme catli itztoque xitlahuaque. </div>
<div class='p'>
<span class="verse" id="GN18_27">27&#160;</span>Pero Abraham sempa quiilhui: </div>
<div class='p'>―Techtlapojpolhui Toteco, sintla sempa nimitzcamanalhuía, pampa ta, tiToteco Dios, huan na san nise masehuali. 
<span class="verse" id="GN18_28">28&#160;</span>Pero nohueli polihuij macuili masehualme para ajsis 50 catli itztoque xitlahuaque. ¿Tiquinmictis nochi ipan nopa altepetl sintla san polihui nopa macuilme? </div>
<div class='p'>Huan TOTECO quinanquili: </div>
<div class='p'>―Sintla niquinpantis 45 masehualme catli xitlahuaque, amo nijpolos nopa altepetl. </div>
<div class='p'>
<span class="verse" id="GN18_29">29&#160;</span>Huan Abraham sempa quiilhui: </div>
<div class='p'>―Pero nohueli san itztoque 40 masehualme catli xitlahuaque. </div>
<div class='p'>Huan TOTECO quiijto: </div>
<div class='p'>―Sintla itztoque 40 catli xitlahuaque, amo nijtlamiltis nopa altepetl. </div>
<div class='p'>
<span class="verse" id="GN18_30">30&#160;</span>Pero Abraham sempa quiilhui: </div>
<div class='p'>―Nimitztlajtlanía amo xicualani nohuaya pampa nimitztlatzintoquilía miyac hueltas, pero nohueli tiquinpantis san 30 masehualme catli itztoque xitlahuaque. </div>
<div class='p'>Huan Toteco sempa quiilhui: </div>
<div class='p'>―Sintla itztoque 30 masehualme catli itztoque xitlahuaque, amo nijpolos nopa altepetl. </div>
<div class='p'>
<span class="verse" id="GN18_31">31&#160;</span>Huan Abraham noja quitlatzintoquili: </div>
<div class='p'>―Toteco, nijmati para nimitznelcuatotonía pampa nimitznojnotza quej ni, pero ¿tlaque panos sintla san 20 masehualme catli itztoque xitlahuaque tiquinpantis? </div>
<div class='p'>Huan Toteco quiilhui: </div>
<div class='p'>―Sintla itztoque 20 catli xitlahuaque, amo niquinmictis catli itztoque ipan nopa altepetl. </div>
<div class='p'>
<span class="verse" id="GN18_32">32&#160;</span>Huan Abraham sempa quitlatzintoquili: </div>
<div class='p'>―NoTeco, amo xicualani nohuaya, pero nimitztlatzintoquilis san ni huelta: ¿Tlaque tijchihuas sintla san majtlactli masehualme catli itztoque xitlahuaque tiquinpantis? </div>
<div class='p'>Huan Toteco quiilhui: </div>
<div class='p'>―Sintla itztoque majtlactli masehualme catli xitlahuaque, amo nijsemanas nopa altepetl. </div>
<div class='p'>
<span class="verse" id="GN18_33">33&#160;</span>Huan quema TOTECO tlanqui camanalti ihuaya Abraham, quistejqui. Huan Abraham mocuepqui ichaj.  </div>
<div class='psalmlabel' id='GN19_0'> 19</div>
<div class='s'>TOTECO quitlamilti Sodoma huan Gomorra </div>
<div class='p'>
<span class="verse" id="GN19_1">1&#160;</span>Huan quema ya tlayohuayaya nopa ome itequihuajcahua TOTECO ajsitoj altepetl Sodoma. Huan Lot mosehuijtoya nechca ipuerta nopa altepetl campa tlayacanani momajtoyaj mosentilíaj. Huan quema Lot quinitac, moquetztiquisqui para quinnamiquiti huan quinseli ica yejyectzi. Huan motlancuaquetzqui huan mohuijtzonqui hasta tlalchi, 
<span class="verse" id="GN19_2">2&#160;</span>huan quinilhui: </div>
<div class='p'>―Tatame, techchihuilica se favor, ximocahuaca ni tlayohua ipan nochaj. Nopona anmoicxipajpacase huan antonilise. Huan mostla cualca huelis sempa anyase ipan amoojhui. </div>
<div class='p'>Pero quiijtojque: </div>
<div class='p'>―¡Amo! Tlascamati. Tojuanti san ticochise nica calteno ipan calle. </div>
<div class='p'>
<span class="verse" id="GN19_3">3&#160;</span>Pero Lot quinnelchihualti para ma cochica ichaj hasta quiijtojque para quena, huan yajque ichaj. Huan quema ajsitoj, Lot tlanahuati ma quinsencahuilica se cuali tlacualistli ica pantzi catli amo quipiya tlasonejcayotl. Huan nopa paxalohuani tlacuajque. </div>
<div class='p'>
<span class="verse" id="GN19_4">4&#160;</span>Huan teipa quema ayamo motecayayaj, nochi nopa tlacame tlen altepetl Sodoma quiyahualocoj ichaj Lot. Hualajque catli más telpocame hasta catli más huehuentzitzi, 
<span class="verse" id="GN19_5">5&#160;</span>huan pejque quitzajtzilíaj Lot: </div>
<div class='p'>―¿Canque itztoque nopa tlacame catli hualajque mochaj ni tlayohua? ¡Xiquinquixti para timotecase ininhuaya! </div>
<div class='p'>
<span class="verse" id="GN19_6">6&#160;</span>Huajca Lot quisqui calteno para quincamanalhuis huan cuali quitzajqui nopa puerta iica [19:6 Ipan nopa tonali tlahuel monejqui se tlacatl quinmanahuis ipaxalojcahua sintla ya quinselijtoya ipan ichaj.]. 
<span class="verse" id="GN19_7">7&#160;</span>Huajca Lot quinilhui nopa fiero tlacame: </div>
<div class='p'>―Amo, nohuampoyohua, nimechtlajtlanía amo xijchihuaca nopa tlamantli catli fiero. 
<span class="verse" id="GN19_8">8&#160;</span>Niquinpiya ome noichpocahua catli ayamo quiiximajtoque niyon se tlacatl, niquinquixtis huan nimechmacas para xijchihuaca ininhuaya catli anquinequij, pero amo tleno xiquinchihuilica ni tlacame pampa nopaxalojcahua. </div>
<div class='p'>
<span class="verse" id="GN19_9">9&#160;</span>Pero quinanquilijque: </div>
<div class='p'>―¡Ximijcuini tiseyoc tlali ejquetl! ¿San tiajsico nica huan tijnequi technahuatis? ¡Ama timitzchihuilise más fiero que inijuanti! </div>
<div class='p'>Huan nimantzi pejque quitemajmatíaj Lot huan monechcahuijque campa puerta para quitlahuisose. 
<span class="verse" id="GN19_10">10&#160;</span>Pero ipaxalojcahua quitlapojque cuapuerta huan nimantzi quiitzquijque Lot huan quicalaquijque calijtic. Teipa sempa quitzajque puerta. 
<span class="verse" id="GN19_11">11&#160;</span>Huan ipaxalojcahua quinchijque ma popoyotiyaca nopa tlacame catli itztoyaj calteno. Huan nochi hasta catli más telpocatl huan hasta catli más huehuentzi, mocajque popoyotzitzi. Huan cuatque quitemohuaj nopa puerta. </div>
<div class='p'>
<span class="verse" id="GN19_12">12&#160;</span>Huajca nopa paxalohuani quiilhuijque Lot: </div>
<div class='p'>―Sintla tiquinpiya más moteiximatcahua nica ipan ni altepetl, motlaca conehua, mosihua conehua, momonticahua o sequinoc moteiximatcahua, monequi xiquinquixti huan huejca xiquinhuica. 
<span class="verse" id="GN19_13">13&#160;</span>Pampa tijtlamiltise ni altepetl huan miquise nochi catli itztoque nica pampa tlahuel miyac tlajtlacoli quichijtoque. TOTECO quitlacaquilijtoc hasta ayacmo quiijiyohuía catli fiero quichihuaj nica ehuani. Huajca techtitlantoc para ma tijtlamiltica ica nochi catli nica itztoque. </div>
<div class='p'>
<span class="verse" id="GN19_14">14&#160;</span>Huajca Lot yajqui quinitato catli teipa elisquíaj imonticahua pampa ya quinijtlantoyaj iichpocahua huan quinilhui: </div>
<div class='p'>―¡Ximoisihuiltica, xiquisaca huan huejca xiyaca pampa TOTECO quitlamiltis ni altepetl! </div>
<div class='p'>Pero imonticahua amo quineltocaque. Moilhuijque san ahuilcamanaltiyaya. 
<span class="verse" id="GN19_15">15&#160;</span>Huan quema ya tlanestihualayaya, itequihuajcahua TOTECO quiisihuiltijque Lot huan quiilhuijque: </div>
<div class='p'>―Nimantzi ximoisihuilti huan xiquinhuica mosihua huan ne ome moichpocahua huejca para amo anmiquise quema tijtlamiltise ni altepetl. </div>
<div class='p'>
<span class="verse" id="GN19_16">16&#160;</span>Huan Lot huejcahuayaya. Pero pampa TOTECO quitlasojtlac, itequihuajcahua TOTECO quimaitzquijque, huan quinitzquijque isihua huan iichpocahua huan quinquixtijque ipan nopa altepetl para quinmanahuise. 
<span class="verse" id="GN19_17">17&#160;</span>Huan quema nochi ifamilia Lot quistoyaj tlen nopa altepetl, nopa tequihuajme quinilhuijque: </div>
<div class='p'>―¡Ximotlaloca para amo anmiquise! Amo ximoicantlachilica, niyon amo ximoquetztiyaca campa tlamaya. Ximotlaloca hasta campa tepeco, sintla anquinequij anmomanahuise huan amo anmiquise. </div>
<div class='p'>
<span class="verse" id="GN19_18">18&#160;</span>Pero Lot quinilhui: </div>
<div class='p'>―¡Amo, tatame! ¡Nelía nimechtlajtlanía, techtlacaquilica se tlatoctzi! 
<span class="verse" id="GN19_19">19&#160;</span>Nelía antechchihuilijtoque se hueyi favor huan anquimanahuijque nonemilis, pero na amo nihueli nicholos hasta campa tepeixco pampa huejca. Nopa tlatzacuiltili huelis techajsiti ipan ojtli, huan huajca, quena, timiquise. 
<span class="verse" id="GN19_20">20&#160;</span>Nechca nica onca se pilaltepetzi campa huelis ticholose. ¡Techcahuili tiyase nepa para timomanahuise pampa nelía se altepetl catli tziquitetzi! </div>
<div class='p'>
<span class="verse" id="GN19_21">21&#160;</span>Huajca se tlen inijuanti quiijto: </div>
<div class='p'>―Cualtitoc, nijchihuas catli titlajtlantoc. Amo nijtlamiltis nopa altepetl catli tiquijtohua. 
<span class="verse" id="GN19_22">22&#160;</span>Pero xiyaca, xicholojtehuaca nimantzi pampa amo tleno huelis nijchihuas hasta anajsitij nepa. </div>
<div class='p'>Huan yeca Lot quitocaxti nopa pilaltepetzi Zoar. (Zoar quinequi quiijtos “tziquitetzi”.) </div>
<div class='p'>
<span class="verse" id="GN19_23">23&#160;</span>Huan quema ya tlanestoya cuali, Lot ya ajsitoya ipan pilaltepetzi Zoar. 
<span class="verse" id="GN19_24">24&#160;</span>Huan TOTECO quichijqui ma huetzi tlen ilhuicac ipan altepeme Sodoma huan Gomorra se tlamantli tlitl ica azufre catli tlahuel tlatla. 
<span class="verse" id="GN19_25">25&#160;</span>Huan nojquiya quintlamilti nochi sequinoc ranchos ipan nopa tlamayamitl ica nochi catli itztoyaj nopona huan ica nochi xihuitl. 
<span class="verse" id="GN19_26">26&#160;</span>Pero isihua Lot catli hualayaya iica, ican tlachixqui huan itlacayo mocuepqui istatl huan mocajqui ijcatoc quen se teteyotl. </div>
<div class='p'>
<span class="verse" id="GN19_27">27&#160;</span>Huan hualmostla ica ijnaloc, Abraham yajqui campa mocamanalhuijtoya ihuaya TOTECO. 
<span class="verse" id="GN19_28">28&#160;</span>Huan tlen nopona tlachixqui ipan altepeme Sodoma huan Gomorra huan ipan nochi nopa ranchos catli eltoya ipan nopa tlamayamitl. Huan quiitac para tlahuel tlejcoyaya poctli quen elisquía se horno. </div>
<div class='p'>
<span class="verse" id="GN19_29">29&#160;</span>Huajca quej nopa Toteco Dios quintlatzacuilti nopa altepeme campa Lot itztoya. Pero Toteco Dios quielnamijqui Abraham huan catli quitlajtlanijtoya huan quiijcuini Lot tlen nopa fiero tlatzacuiltilistli. </div>
<div class='s'>Campa pejque moabitame huan amonitame </div>
<div class='p'>
<span class="verse" id="GN19_30">30&#160;</span>Teipa Lot majmajqui para mocahuas ipan pilaltepetzi Zoar huan yajqui tepeixco ihuaya iichpocahua huan nochi eyi inijuanti mocajque nepa ipan se tecacahuatl. 
<span class="verse" id="GN19_31">31&#160;</span>Huan se tonal nopa iichpoca catli achtihui ejquetl quiilhui nopa teipan ejquetl: </div>
<div class='p'>―Totata ya huehuentzi, huan amo aqui niyon se tlacatl ipan nochi ni lugar catli huelis timonamictise ihuaya. 
<span class="verse" id="GN19_32">32&#160;</span>Yeca ma tiquihuintica totata huan ma tiquiximatise para tiquinpiyase catli ya iconehua para amo polihuis itoca. </div>
<div class='p'>
<span class="verse" id="GN19_33">33&#160;</span>Huan ipan nopa tlayohua quimacaque inintata xocomeca atl catli nelcococ huan nopa achtihui ejquetl motejqui ihuaya. Pero itata amo momacac cuenta catli panoc, niyon quema motejqui, niyon quema mejqui. 
<span class="verse" id="GN19_34">34&#160;</span>Huan hualmostla nopa achtihui ejquetl quiilhui nopa teipan ejquetl: </div>
<div class='p'>―Xiquita, tlayohua nimotejqui ihuaya totata, huajca ni tlayohua nojquiya tiquihuintise para ta timotecas ihuaya. Huan quej nopa tiome tijpiyase catli ya iconehua. </div>
<div class='p'>
<span class="verse" id="GN19_35">35&#160;</span>Huajca ipan nopa tlayohua sempa quimacaque inintata xocomeca atl huan nopa teipan ejquetl motejqui ihuaya. Pero Lot amo momacac cuenta sintla itztoya, niyon quema motejqui, niyon quema mejqui. 
<span class="verse" id="GN19_36">36&#160;</span>Quej nopa nochi ome iichpocahua conecuique tlen inintata. 
<span class="verse" id="GN19_37">37&#160;</span>Huan nopa achtihui ejquetl quipixqui se icone catli quitocaxti Moab. Quema moscalti Moab, elqui inintata nochi masehualme catli ama inintoca moabitame. 
<span class="verse" id="GN19_38">38&#160;</span>Huan nopa teipan ejquetl quipixqui icone catli quitocaxti Ben Ammi. Quema moscalti Ben Ammi yaya elqui inintata nochi masehualme catli ama inintoca amonitame.  </div>
<div class='psalmlabel' id='GN20_0'> 20</div>
<div class='s'>Abraham huan Abimelec </div>
<div class='p'>
<span class="verse" id="GN20_1">1&#160;</span>Teipa Abraham quisqui ipan Mamre huan yajqui tlali Neguev huan mocajqui ipan altepetl Gerar catli mocahua tlajco Cades huan Shur. 
<span class="verse" id="GN20_2">2&#160;</span>Huan quema itztoya nopona, quiijtohuayaya para isihua Sara eliyaya iicni. Huajca Abimelec, nopa tlanahuatijquetl tlen Gerar, tlatitlanqui ma quicuitij Sara para teipa quichihuas isihua. 
<span class="verse" id="GN20_3">3&#160;</span>Pero se tlayohua Toteco Dios quinojnotzqui Abimelec ipan temictli huan quiilhui: “Abimelec, timiquis pampa nopa sihuatl catli tijcuitoc ya monamictijtoc.” </div>
<div class='p'>
<span class="verse" id="GN20_4">4&#160;</span>Pero Abimelec ayamo quinechcahuijtoya nopa sihuatl huan quinanquili: “Toteco, ¿techmictis masque amo tleno nijchijtoc? 
<span class="verse" id="GN20_5">5&#160;</span>Yaya Abraham catli nechilhui para nopa sihuatl eliyaya iicni, huan Sara nojquiya quiijto para Abraham eliyaya itlaca icni. Huajca nochi nijchijqui ica cuali noyolo. Huan na amo tleno catli amo cuali nijchijtoc.” </div>
<div class='p'>
<span class="verse" id="GN20_6">6&#160;</span>Huan Toteco quinanquili ipan temictli: “Na cuali nijmati para tijchijqui ica cuali moyolo huan yeca amo nimitzcahuili xijnechcahui para amo xitlajtlacolchihua noca na. 
<span class="verse" id="GN20_7">7&#160;</span>Huajca ama, xijcuepili isihua nopa tlacatl pampa yaya se tlajtol pannextijquetl huan motlatlajtis huan tlajtlanis para xiitzto. Pero sintla amo tijcuepilis, ta huan nochi catli itztoque mohuaya anmiquise.” </div>
<div class='p'>
<span class="verse" id="GN20_8">8&#160;</span>Huajca hualmostla, Abimelec mejqui cualca huan quinnotzqui itequipanojcahua huan quinpohuili nochi catli quitemictoya. Huan quema quicajque, nelía momajmatijque. 
<span class="verse" id="GN20_9">9&#160;</span>Teipa Abimelec quinotzqui Abraham huan quiilhui: </div>
<div class='p'>―¡Tlaque tijchijtoc! ¿Tlaque tlamantli amo cuali nimitzchihuilijtoc para techhualiquilijtoc na huan nomasehualhua ni hueyi tlajtlacoli? Techchihuilijtoc se tlamantli catli amo quinamiqui techchihuilijtosquía. 
<span class="verse" id="GN20_10">10&#160;</span>¿Tlaque timoilhuiyaya quema tijsencajqui ni tlamantli? </div>
<div class='p'>
<span class="verse" id="GN20_11">11&#160;</span>Huan Abraham quinanquili: </div>
<div class='p'>―Na nimoilhui para nica huelis amo aqui catli quitlepanita Toteco Dios huan nimoilhui nechmictisquíaj pampa quinequisquíaj nosihua. 
<span class="verse" id="GN20_12">12&#160;</span>Huan melahuac masque yaya nosihua, nojquiya noicni pampa yaya iichpoca notata, pero amo icone nonana. Yeca huelqui nimosihuajti ihuaya. 
<span class="verse" id="GN20_13">13&#160;</span>Huan quema Toteco Dios nechnahuati ma nijcajtehua ichaj notata para campa hueli tiyase, niquilhui Sara sintla nechicnelía ma quiijto ipan sesen lugar campa tiajsisquíaj para na niiicni. </div>
<div class='p'>
<span class="verse" id="GN20_14">14&#160;</span>Huajca Tlanahuatijquetl Abimelec quicuepili Abraham isihua Sara. Nojquiya quinsentili borregojme, huacaxme, huan tlaca tequipanohuani, huan sihua tequipanohuani huan quimacac Abraham, 
<span class="verse" id="GN20_15">15&#160;</span>huan quiilhui: </div>
<div class='p'>―Xijtlachiliti nochi notlal huan xijtlapejpeni campa más mitzpactis para tiitztos. </div>
<div class='p'>
<span class="verse" id="GN20_16">16&#160;</span>Huan Tlanahuatijquetl Abimelec quiilhui Sara: </div>
<div class='p'>―Nijmacatoc catli tijnotza ‘moicni’ se mil plata tomi huan quej nopa nelcuali nimitztlaxtlahuía pampa nimitzpinahualti iniixpa nochi catli itztoque mohuaya. Huan amo aqui huelis camanaltis fiero tlen ta por catli panoc. Nochi elis xitlahuac. </div>
<div class='p'>
<span class="verse" id="GN20_17-18">17-18&#160;</span>Huan Toteco Dios quichijtoya para niyon se sihuatl catli itztoya ichaj Tlanahuatijquetl Abimelec ma amo conepiya quema Sara itztoya ichaj. Huajca Abraham quitlajtlani TOTECO para ma quichicahua Abimelec huan isihua, huan nopa sequinoc isihua tequipanojcahua para sempa huelise conepiyase. Huan inijuanti mochicajque  </div>
<div class='psalmlabel' id='GN21_0'> 21</div>
<div class='s'>Tlacatqui Isaac, icone Abraham </div>
<div class='p'>
<span class="verse" id="GN21_1">1&#160;</span>TOTECO quipixqui hueyi iyolo ica Sara huan quitiochijqui quen mocajtoya ihuaya Abraham para quichihuas. 
<span class="verse" id="GN21_2">2&#160;</span>Huan Sara conecuic huan quimacac Abraham se icone quema ya eliyaya nelhuehuentzi. Huan nopa oquichpil tlacatqui ipan nopa metztli catli Toteco Dios quiilhuijtoya. 
<span class="verse" id="GN21_3">3&#160;</span>Huan Abraham quitocaxtlali icone, Isaac. 
<span class="verse" id="GN21_4">4&#160;</span>Huan Abraham quitzontequili iyecapa nopa cuetlaxtli ipan ipiltlacayo quema quipiyayaya chicueyi tonali tlacajtoya quen Toteco Dios quinahuatijtoya ma quichihua. 
<span class="verse" id="GN21_5">5&#160;</span>Huan Abraham quipiyayaya 100 xihuitl quema tlacatqui Isaac. (Isaac quinequi quiijtos “huetzquistli”.) 
<span class="verse" id="GN21_6">6&#160;</span>Huajca Sara quiijto: “Toteco Dios quichijtoc ma nihuetzca, huan nochi catli quimatise para nijpixtoc se nocone huetzcase nohuaya. 
<span class="verse" id="GN21_7">7&#160;</span>¿Ajqueya quiilhuijtosquía Abraham para na nijchichitisquía icone? Pero ama nijmacatoc se icone quema ya huehuentzi.” </div>
<div class='s'>Agar huan Ismael quintojtocaque </div>
<div class='p'>
<span class="verse" id="GN21_8">8&#160;</span>Huan nopa oquichpil Isaac moscalti huan teipa ipan nopa tonal quema Sara quichichijcahualti, Abraham ilhuichijqui. 
<span class="verse" id="GN21_9">9&#160;</span>Huan Sara quiitac para Ismael catli Abraham quipixqui ica Agar nopa Egipto ejquetl, quihuihuiitayaya Isaac. 
<span class="verse" id="GN21_10">10&#160;</span>Huajca Sara yajqui quiilhuito Abraham: “¡Xijquixti nopa tequipanojquetl, Agar, ihuaya icone! Amo quinamiqui para icone ma quiselis san se ihuaya nocone Isaac quema timiquis.” </div>
<div class='p'>
<span class="verse" id="GN21_11">11&#160;</span>Huan ni tlamantli catli Sara quiijto nelía quiyolcoco Abraham pampa nopa oquichpil Ismael nojquiya eliyaya icone. 
<span class="verse" id="GN21_12">12&#160;</span>Pero Toteco Dios quiilhui: “Amo ximotequipacho ica nopa oquichpil huan motequipanojca. Xijchihua nochi catli Sara mitztlajtlanía pampa moteipan ixhuihua hualase ipan Isaac. 
<span class="verse" id="GN21_13">13&#160;</span>Huan nojquiya ica mocone catli nopa sihua tequipanojquetl quitlacatilti niquinmiyaquilis iteipan ixhuihua huan mochihuase seyoc xinachtli masehualme ica nelía miyac imasehualhua pampa yaya nojquiya mocone.” </div>
<div class='p'>
<span class="verse" id="GN21_14">14&#160;</span>Huajca hualmostla nelcualca, Abraham quicuic tlacualistli huan se cuetlaxtli temitoc ica atl huan quimamalti Agar huan quiilhui ma quisa ihuaya ioquichpil Ismael. Huan nopa sihuatl yajqui huan san nentinemiyaya ipan nopa huactoc tlali Beerseba campa amo tleno eli pampa amo quimatiyaya canque yas. 
<span class="verse" id="GN21_15">15&#160;</span>Huan quema tlanqui atl catli eltoya ipan nopa cuetlaxtli, quicajtejqui nopa oquichpil cuatzintla, 
<span class="verse" id="GN21_16">16&#160;</span>huan yajqui mosehuito ica huejca pampa amo quinequiyaya quiitas quema miquisquía. Huan quema Agar mosehuijtoya imelac, nopa oquichpil pejqui choca chicahuac. </div>
<div class='p'>
<span class="verse" id="GN21_17">17&#160;</span>Huan Toteco Dios quicajqui para chocayaya nopa oquichpil, huan se itequihua Toteco Dios quinojnotzqui Agar tlen ilhuicac huan quiilhui: “¿Tlaque tijpiya Agar? Amo ximajmahui pampa Toteco Dios quicactoc quen choca ne oquichpil nopona campa itztoc. 
<span class="verse" id="GN21_18">18&#160;</span>Xiya, xijtlanana nopa oquichpil huan xijmatilana. Amo ximajmahuica. Na nijchihuas ma itzto huan iteipan ixhuihua momiyaquilise huan mochihuase se xinachtli masehualme catli nelía miyac imasehualhua.” </div>
<div class='p'>
<span class="verse" id="GN21_19">19&#160;</span>Huajca Toteco Dios quen quiixtlapo Agar para ma quiita se ameli ica atl. Huan yaya yajqui huan quitemitito nopa cuetlaxtli ica atl huan quiamacac Ismael. 
<span class="verse" id="GN21_20-21">20-21&#160;</span>Huan Toteco Dios itztoya ihuaya nopa oquichpil huan quipalehui ma moscalti ipan nopa huactoc tlali catli itoca Parán. Huan yaya elqui se cuali tlapejquetl ica cuatlamintli. Huan teipa inana quisihuajti ica se ichpocatl catli ejqui tlali Egipto. </div>
<div class='s'>Abraham huan Abimelec quichijque se camanali </div>
<div class='p'>
<span class="verse" id="GN21_22">22&#160;</span>Nojquiya ipan nopa tonali Tlanahuatijquetl Abimelec yajqui ihuaya Ficol, nopa tlayacanquetl tlen isoldados para quicamanalhuise Abraham. Huan Tlanahuatijquetl Abimelec quiilhui Abraham: </div>
<div class='p'>―Nochi quiitaj para Toteco Dios mitzpalehuía ipan nochi tlamantli catli tijchihua. 
<span class="verse" id="GN21_23">23&#160;</span>Huajca ama xijtestigojquetza Toteco Dios para amo techhuilanas, niyon na, niyon noconehua, niyon noteipan ixhuihua. San techchihuilis catli cuali quen nimitzchihuili. Nojquiya xijchihua san se ica ni masehualme tlen ni altepetl campa ama tiitztoc quen se seyoc tlali ejquetl. </div>
<div class='p'>
<span class="verse" id="GN21_24">24&#160;</span>Huan Abraham quinanquili: </div>
<div class='p'>―Cualtitoc, nijtestigojquetza Toteco Dios. </div>
<div class='p'>
<span class="verse" id="GN21_25">25&#160;</span>Teipa Abraham quiyolmelajqui Abimelec tlen se ameli catli itequipanojcahua Abimelec quiquixtilijtoyaj. 
<span class="verse" id="GN21_26">26&#160;</span>Huan Abimelec quinanquili: </div>
<div class='p'>―Amo nijmati ajqueya huelqui quichijqui ya nopa. Amo tleno nijmatiyaya tlen ni tlamantli hasta amantzi pampa amo aqui techyolmelajtoc. </div>
<div class='p'>
<span class="verse" id="GN21_27">27&#160;</span>Huajca Abraham quincuic borregojme huan huacaxme huan quimacac Tlanahuatijquetl Abimelec para quiijtos para temachtli amo moixpanose quen quiijto nopa camanali catli quisencahuayaya ihuaya. 
<span class="verse" id="GN21_28">28&#160;</span>Pero teipa Abraham quiniyocaquixti chicome sihua pilborregojtzitzi tlen iaxcahua, 
<span class="verse" id="GN21_29">29&#160;</span>huan Abimelec quitlatzintoquili: </div>
<div class='p'>―¿Para tlen tiquiniyocaquixtijtoc ne chicome sihua pilborregojtzitzi? </div>
<div class='p'>
<span class="verse" id="GN21_30">30&#160;</span>Huan Abraham quinanquili: </div>
<div class='p'>―Xiquinseli ni chicome pilsihua borregojtzitzi catli nimitzmaca para ma nesis ta tijmati para na nijchijqui nopa ameli. </div>
<div class='p'>
<span class="verse" id="GN21_31">31&#160;</span>Huajca yeca quitocaxtijque campa itztoyaj Beerseba. (Beerseba quinequi quiijtos “ameli campa quitestigojquetzque Toteco Dios”.) Quej nopa quitocaxtijque pampa nopona nopa ome quitestigojquetzque Toteco Dios catli quichihuasquíaj. </div>
<div class='p'>
<span class="verse" id="GN21_32">32&#160;</span>Huan nopona ipan Beerseba, quema tlanque quichihuaj nopa camanali para amo moixpanose, Abimelec ihuaya Ficol catli quinyacanqui isoldados, mocuepque campa itztoyaj ipan nopa tlali catli nojquiya inintlal nopa filisteos. 
<span class="verse" id="GN21_33">33&#160;</span>Huan ipan Beerseba, Abraham quitojqui se cuahuitl catli itoca tamarisco. Huan nopona quihueyichijqui TOTECO, Nopa Dios Catli Nochipa Itztoc. 
<span class="verse" id="GN21_34">34&#160;</span>Huan para miyac xihuitl Abraham mocajqui nopona ipan inintlal nopa filisteos.  </div>
<div class='psalmlabel' id='GN22_0'> 22</div>
<div class='s'>Toteco quiyejyeco itlaneltoquilis Abraham </div>
<div class='p'>
<span class="verse" id="GN22_1">1&#160;</span>Teipa panoc tonali huan Toteco Dios quiyejyeco Abraham para quiitas sintla nelía quineltoquilía. Huan Toteco Dios quiilhui: </div>
<div class='p'>―Abraham. </div>
<div class='p'>Huan Abraham quinanquili: </div>
<div class='p'>―Quena, nica niitztoc. </div>
<div class='p'>
<span class="verse" id="GN22_2">2&#160;</span>Huan Toteco Dios quiilhui: </div>
<div class='p'>―Xijcui Isaac moiyojtzi cone catli nelía tiquicnelía huan xiya hasta nopa tlali catli itoca Moriah. Nopona techmaca quen se tlacajcahualistli ipan se tepetl catli nimitznextilis. </div>
<div class='p'>
<span class="verse" id="GN22_3">3&#160;</span>Huajca hualmostla nelcualca, Abraham mejqui huan quisiyajti iburro, huan quitzontejqui cuahuitl para ipan quitlatis tlacajcahualistli. Huan quistejqui huan yajqui ihuaya icone, Isaac, huan ome itequipanojcahua hasta nopa lugar campa Toteco Dios quiilhui. 
<span class="verse" id="GN22_4">4&#160;</span>Huan hualhuiptla, Abraham quihuejcaitac nopa lugar, 
<span class="verse" id="GN22_5">5&#160;</span>huajca quinilhui itequipanojcahua: </div>
<div class='p'>―Ximocahuaca nica ica ni pilburrojtzi. Nooquichpil huan na tiyase achi nepa huan tijhueyichihuatij Toteco Dios huan teipa timocuepase. </div>
<div class='p'>
<span class="verse" id="GN22_6">6&#160;</span>Huan Abraham quicuic nopa cuahuitl para nopa tlacajcahualistli huan quitlali iajcolpa Isaac. Huan quicuic nopa cuchillo huan tlitl huan quej nopa nochi ome yajque san sejco. 
<span class="verse" id="GN22_7">7&#160;</span>Teipa Isaac quiilhui Abraham: </div>
<div class='p'>―¡Papá! </div>
<div class='p'>Huan Abraham quinanquili: </div>
<div class='p'>―¿Tlaque tijnequi, nocone? </div>
<div class='p'>Huan Isaac quiijto: </div>
<div class='p'>―Xiquita, tijpiyaj cuahuitl huan tlitl, pero ¿canque itztoc nopa pilborregojtzi para nopa tlacajcahualistli? </div>
<div class='p'>Huan Abraham quinanquili: </div>
<div class='p'>
<span class="verse" id="GN22_8">8&#160;</span>―Nocone, Toteco Dios quichihuas para ma onca se pilborregojtzi para nopa tlacajcahualistli. </div>
<div class='p'>Huan noja nejnentiyajque san sejco. 
<span class="verse" id="GN22_9">9&#160;</span>Huan quema ajsitoj ipan nopa lugar catli Toteco Dios quiilhuijtoya, Abraham quisencajqui se tlaixpamitl huan quicualtlali nopa cuahuitl. Teipa quiilpi icone, Isaac, huan quitlali ipan tlaixpamitl iixco nopa cuahuitl. 
<span class="verse" id="GN22_10">10&#160;</span>Huan Abraham quitlananqui nopa cuchillo para quimictis icone. 
<span class="verse" id="GN22_11">11&#160;</span>Huan ipan nopa tlatoctzi itequihua TOTECO quihualnojnotzqui tlen nepa ilhuicac: </div>
<div class='p'>―¡Abraham! ¡Abraham! </div>
<div class='p'>Huan Abraham tlananquili: </div>
<div class='p'>―Nica niitztoc. </div>
<div class='p'>
<span class="verse" id="GN22_12">12&#160;</span>Huan itequihua Toteco Dios quiilhui: </div>
<div class='p'>―Amo tleno xijchihuili nopa oquichpil. Ya niquita para tiquimacasi huan tijneltoca Toteco Dios huan amo tijtlasomatqui para techmacas moiyojtzi cone. </div>
<div class='p'>
<span class="verse" id="GN22_13">13&#160;</span>Huan Abraham tlachixtejqui huan quiitac se borrego catli tacantoya ica icuacua ipan imacuayo se huitzcuahuitl. Huajca yajqui huan quicuito huan ya nopa quimacac Toteco Dios quen se tlacajcahualistli catli ica quipatlac icone. 
<span class="verse" id="GN22_14">14&#160;</span>Teipa Abraham quitocaxtlali nopa lugar: “TOTECO Catli Temacas Catli Monequi.” Huan yeca noja moijtohua hasta ama: “Ipan ni itepe TOTECO, yaya temacas catli monequi.” </div>
<div class='p'>
<span class="verse" id="GN22_15">15&#160;</span>Huan itequihua TOTECO quinotzqui Abraham ica ompa, 
<span class="verse" id="GN22_16">16&#160;</span>huan quiilhui para quej ni TOTECO quiijtohua: </div>
<div class='p'>―Pampa tijchijtoc ni tlamantli huan amo tijtlasomatqui moiyojtzi cone, nimotestigojquetza noseli 
<span class="verse" id="GN22_17">17&#160;</span>para nimitztiochihuas tlahuel miyac. Nijchihuas para moteipan ixhuihua ma elica onpano miyac miles tlen masehualme hasta amo aqui huelis quinpohuas. Elise quen ininmiyaca nopa sitlalime nepa ilhuicactli huan quen imiyaca xali catli onca iteno hueyi atl. Nojquiya inijuanti nochipa quintlanise inincualancaitacahua. 
<span class="verse" id="GN22_18">18&#160;</span>Huan niquintiochihuas nochi masehualme ipan nochi tlalme ipan tlaltipactli ica moixhui pampa techneltoquilijtoc. </div>
<div class='p'>
<span class="verse" id="GN22_19">19&#160;</span>Huan Abraham mocuepqui hasta nopa lugar campa mocajtoyaj itequipanojcahua, huan teipa san sejco mocuepque Beerseba. Huan Abraham mocajqui nopona para itztos. </div>
<div class='s'>Iconehua Nacor </div>
<div class='p'>
<span class="verse" id="GN22_20">20&#160;</span>Teipa panoc miyac tonali huan ajsico camanali para nopa sihuatl Milca nojquiya quimacatoya coneme Nacor, itlaca icni Abraham. 
<span class="verse" id="GN22_21">21&#160;</span>Huan iniachtihui ejca elqui Uz, huan teipa tlacatqui Buz. Teipa tlacatqui Kemuel catli teipa elqui itata Aram. 
<span class="verse" id="GN22_22">22&#160;</span>Huan teipa tlacatque Quesed, Hazo, Pildas, Jidlaf huan Betuel. 
<span class="verse" id="GN22_23">23&#160;</span>Huan Betuel moscalti huan elqui itata Rebeca. Ni nopa chicueyi telpocame catli Milca quimacac Nacor catli eliyaya iicni Abraham. </div>
<div class='p'>
<span class="verse" id="GN22_24">24&#160;</span>Huan nojquiya Nacor quinpixqui telpocame ica Reúma, itequipanojca. Ininconehua elqui Teba, Gaham, Tahas huan Maaca.  </div>
<div class='psalmlabel' id='GN23_0'> 23</div>
<div class='s'>Sara mijqui huan quitojque </div>
<div class='p'>
<span class="verse" id="GN23_1">1&#160;</span>Sara itztoya para 127 xihuitl, 
<span class="verse" id="GN23_2">2&#160;</span>huan mijqui ipan altepetl Quiriat Arba catli nojquiya itoca Hebrón huan mocahua ipan tlali Canaán. Huan Abraham motequipacho huan quichoquili Sara pampa mijqui. 
<span class="verse" id="GN23_3">3&#160;</span>Teipa quisqui campa huilantoya itlacayo Sara huan yajqui campa nopa heteo tlacame catli itztoyaj ipan nopa lugar huan quinilhui: </div>
<div class='p'>
<span class="verse" id="GN23_4">4&#160;</span>―Masque nise seyoc tlali ejquetl nica campa amojuanti, technemaquiltica se quentzi amotlal campa nijtocas nomijcatzi. </div>
<div class='p'>
<span class="verse" id="GN23_5">5&#160;</span>Huan nopa heteo tlacame quinanquilijque: </div>
<div class='p'>
<span class="verse" id="GN23_6">6&#160;</span>―¡Nohuampox, techtlacaquili! Tojuanti timitzitaj para tise hueyi tlacatl catli Dios quitlapejpenijtoc. Ayacmo más ximotequipacho. Xijtlalpacho momijcatzi ipan nopa tecacahuatl catli más cuali tijpiyaj nica. Amo tleno timitztlasomatilise catli mitzmonequilis. </div>
<div class='p'>
<span class="verse" id="GN23_7">7&#160;</span>Huajca Abraham moquetzqui huan mohuijtzonqui ica tlatlepanitacayotl iniixpa nopa heteos, 
<span class="verse" id="GN23_8">8&#160;</span>huan quinilhui: </div>
<div class='p'>―Sintla nelía anquiitaj cuali para nijtlalpachos nica nomijcatzi, techchihuilica se favor. Xijtlajtlanica Efrón, icone Zohar, 
<span class="verse" id="GN23_9">9&#160;</span>ma nechnemaquilti nopa tecacahuatl catli itoca Macpela catli eltoc imiltlateno. Na nijtlaxtlahuis quen quinamiqui para nopa tlali huan quej nopa elis noaxca se tecacahuatl nica para ipan nitetlalpachos. </div>
<div class='p'>
<span class="verse" id="GN23_10">10&#160;</span>Huan Efrón nopa heteo itztoya nopona ininhuaya. Huan Abraham camanaltiyaya chicahuac para ma quicaquica nochi ihuampoyohua huan nochi catli mosehuiyayaj nechca ipuerta nopa altepetl. </div>
<div class='p'>
<span class="verse" id="GN23_11">11&#160;</span>Huan Efrón quiijto: </div>
<div class='p'>―¡Amo, tata! Na san tlapic nimitzmaca nopa tlali huan nopa tecacahuatl catli eltoc nopona. Iniixpa nohuampoyohua nica nimitzmaca para nopona xijtoca momijcatzi. </div>
<div class='p'>
<span class="verse" id="GN23_12">12&#160;</span>Pero Abraham mohuijtzonqui ica tlatlepanitacayotl iniixpa nopa tlacame catli nopona ehuani. 
<span class="verse" id="GN23_13">13&#160;</span>Huan quiilhui: </div>
<div class='p'>―¡Se favor, techtlacaquili! Nimitztlajtlanía xijseli nopa tomi para nopa tlali huan teipa nijtlalpachos nopona nomijcatzi. </div>
<div class='p'>
<span class="verse" id="GN23_14">14&#160;</span>Huajca Efrón quinanquili: </div>
<div class='p'>
<span class="verse" id="GN23_15">15&#160;</span>―Techtlacaquili, tata. Nopa tlali ipati nahui kilos huan tlajco tlen plata tomi, pero nopa amo quenijqui. San xijseli huan nopona xijtlalpacho momijcatzi. </div>
<div class='p'>
<span class="verse" id="GN23_16">16&#160;</span>Huan Abraham quiitac cuali ipati catli Efrón quiijtojtoya iniixpa nopa heteo tlacame. Yeca quitamachijqui nopa tomi huan quimacac, huan nochi quimatiyayaj para xitlahuac. </div>
<div class='p'>
<span class="verse" id="GN23_17">17&#160;</span>Huan quej ni mochijqui iaxca Abraham nopa tlali catli quiyahualo nopa tecacahuatl Macpela catli mocajqui imelac campa hualquisa tonati ipan tlali Mamre ihuaya nochi cuame catli eltoya nopona. 
<span class="verse" id="GN23_18">18&#160;</span>Nochi mochijqui iaxca Abraham iniixpa nopa heteos huan nochi catli mosehuiyayaj nechca ipuerta nopa altepetl. </div>
<div class='p'>
<span class="verse" id="GN23_19">19&#160;</span>Huan Abraham quitlalpacho Sara ipan nopa tecacahuatl Macpela ipan nopa mili Mamre nechca altepetl Hebrón catli eltoc ipan tlali Canaán. 
<span class="verse" id="GN23_20">20&#160;</span>Huajca nopa heteo tlacame quimacaque Abraham se amatlajcuiloli para nopa tlali catli quinemaquiltijque para ipan quitlalpacho Sara.  </div>
<div class='psalmlabel' id='GN24_0'> 24</div>
<div class='s'>Abraham quitemoli isihua Isaac </div>
<div class='p'>
<span class="verse" id="GN24_1">1&#160;</span>Huan Abraham ya eliyaya nelhuehuentzi, huan TOTECO quitiochijtoya ica nochi tlamantli. 
<span class="verse" id="GN24_2">2&#160;</span>Huan se tonal quinotzqui itlayacanca tequipanojca catli quimocuitlahui nochi catli iaxca huan quiilhui: </div>
<div class='p'>―Xijtlali momax itzintla nometztomahuiya, 
<span class="verse" id="GN24_3">3&#160;</span>huan ica ya nopa tijtestigojquetzas TOTECO, nopa Dios catli quinahuatía ilhuicac huan tlaltipactli para amo tijcahuas nocone Isaac ma mocuili se sihuatl tlen ni tlali Canaán campa tiitztoque. 
<span class="verse" id="GN24_4">4&#160;</span>Monequi xiya ipan notlal campa nihualajqui huan xijtlapejpeni se isihua campa noteiximatcahua. </div>
<div class='p'>
<span class="verse" id="GN24_5">5&#160;</span>Huan itequipanojca quinanquili: </div>
<div class='p'>―Pero ¿tlaque nijchihuas sintla nopa sihuatl amo quinequis hualas nohuaya? ¿Tijnequi ma nijhuicas mocone ipan nopa tlali campa tiquisqui? </div>
<div class='p'>
<span class="verse" id="GN24_6">6&#160;</span>Huan Abraham quiijto: </div>
<div class='p'>―¡Amo! Amo xijhuica nocone nepa. 
<span class="verse" id="GN24_7">7&#160;</span>TOTECO Dios catli tlanahuatía ipan ilhuicac huan catli nechquixti ichaj notata huan noteiximatcahua mitzpalehuis. Yaya catli nohuaya mocajtoc para quinmacas ni tlali noteipan ixhuihua, quititlanis itequihua ma mitzyacana para tijhualicas tlen nepa se ichpocatl para nocone. 
<span class="verse" id="GN24_8">8&#160;</span>Huan sintla nopa ichpocatl amo quinequis hualas mohuaya, huajca ta timocahuas timajcajtos tlen ni camanali, pero amo xijhuica nocone nepa. </div>
<div class='p'>
<span class="verse" id="GN24_9">9&#160;</span>Huajca itequipanojca Abraham quitlali imax itzintla imetzcuayo huan quitestigojquetzqui Toteco Dios para temachtli quichihuasquía catli quinequiyaya. 
<span class="verse" id="GN24_10">10&#160;</span>Teipa quitlapejpeni miyac tlamantli catli más cuali catli iteco quipiyayaya para temajmacati. Huan quincuic majtlactli camellos catli iaxca Abraham huan yajqui altepetl Nacor ipan tlali Mesopotamia. 
<span class="verse" id="GN24_11">11&#160;</span>Quema itequipanojca ajsitinemiyaya nechca nopa altepetl, ya pejtoya tzintlatlayohuiya. Huan ipan nopa hora miyac sihuame huan ichpocame hualayayaj atlacuij. Huajca quinsiyajquetzqui nopa camellos nechca se ameli, 
<span class="verse" id="GN24_12">12&#160;</span>huan pejqui motlatlajtía ica TOTECO. Quiilhui: “TOTECO Dios, ta tiiTeco noteco, Abraham, xijchihua para ama ma quisa cuali notequi nica pampa tiquicnelía noteco Abraham. 
<span class="verse" id="GN24_13">13&#160;</span>Nimocahuas nica nechca ni ameli campa ichpocame hualahuij atlacuij. 
<span class="verse" id="GN24_14">14&#160;</span>Techcahuili para nopa ichpocatl catli niquilhuis para ma nechtemohuili ico para ma niatlis, ma nechnanquili: ‘Xiatli, huan nojquiya niquinamacas mocamellos’. Huan quej nopa nijmatis para ya nopa catli tijtlapejpenijtoc para isihua Isaac. Huan quej nopa nijmatis para tijtlasojtlatoc noteco, Abraham.” </div>
<div class='p'>
<span class="verse" id="GN24_15">15&#160;</span>Huan ayamo tlamiyaya motlatlajtía quema quiitac se ichpocatl quiquechpanojtihualayaya ico. Huan nopa ichpocatl itoca eliyaya Rebeca huan yaya elqui se iixhui Nacor catli elqui iicni Abraham. Nacor huan isihua, Milca, quipixque se telpoca tlacatl catli itoca Betuel catli elqui itata nopa ichpocatl. 
<span class="verse" id="GN24_16">16&#160;</span>Huan Rebeca eliyaya nelyejyectzi huan amo quema itztoya ihuaya se tlacatl. Huan Rebeca temotoya hasta campa eltoc ameli quitemitito ico huan ixtlejcoyaya hasta tlalpani ica atl, 
<span class="verse" id="GN24_17">17&#160;</span>quema nopa tequipanojquetl motlalo quiajsito huan quiilhui: </div>
<div class='p'>―Techcahuili ma niquiji se quentzi atl ipan moco. </div>
<div class='p'>
<span class="verse" id="GN24_18">18&#160;</span>Huan nopa ichpocatl quinanquili: </div>
<div class='p'>―Xiatli, tata. </div>
<div class='p'>Huan nimantzi quitemohui ico tlen iajcolpa huan quiamacac. 
<span class="verse" id="GN24_19">19&#160;</span>Huan quema nopa tequipanojquetl tlanqui atli, Rebeca quiijto: </div>
<div class='p'>―Nojquiya nijquixtis atl para mocamellos hasta tlami atlise. </div>
<div class='p'>
<span class="verse" id="GN24_20">20&#160;</span>Huan nimantzi atejqui campa atlij tlapiyalme. Huan motlalo miyac huelta huan temoc campa ameli atlacuiti hasta quintlamiamacac nochi nopa camellos. 
<span class="verse" id="GN24_21">21&#160;</span>Huan nopa tequipanojquetl san quisentlachiliyaya huan amo tleno quiijtohuayaya. San moilhuiyaya quenicatza TOTECO quipalehuijtoya ipan iojhui. 
<span class="verse" id="GN24_22">22&#160;</span>Huan quema nopa camellos tlanque atlij, nopa tlacatl quiquixti se anillo tlen oro catli quipixqui chicuase gramos ietica huan quimacac para quitlalis ipan iyacatzol. Nojquiya quimacac ome maquechcostli tlen oro catli quipixqui ietica chicuase gramos, 
<span class="verse" id="GN24_23">23&#160;</span>huan quiilhui: </div>
<div class='p'>―Techilhui ajqueya motata huan sintla onca ipan mochaj campa nomasehualhua huan na huelis timocahuase. </div>
<div class='p'>
<span class="verse" id="GN24_24">24&#160;</span>Huan yaya tlananquili: </div>
<div class='p'>―Niiichpoca Betuel, yaya catli elqui icone Milca huan Nacor. 
<span class="verse" id="GN24_25">25&#160;</span>Ipan tochaj onca se lugar campa timocahuas huan nojquiya onca miyac sacatl huan tlacualistli para mocamellos. </div>
<div class='p'>
<span class="verse" id="GN24_26">26&#160;</span>Huajca nopa tequipanojquetl motlancuaquetzqui huan quihueyichijqui TOTECO, 
<span class="verse" id="GN24_27">27&#160;</span>huan quiijto: “Nimitzhueyichihua, TOTECO, ta catli tiiTeco noteco, Abraham. Ta titemachtli huan nelía tijtlasojtlatoc noteco huan techyacantoc ipan ojtli hasta nica campa ininchaj iteiximatcahua.” </div>
<div class='p'>
<span class="verse" id="GN24_28">28&#160;</span>Huan Rebeca motlalojtiyajqui hasta ichaj inana huan quiilhuito nochi catli quipanotoya. 
<span class="verse" id="GN24_29">29&#160;</span>Huan Rebeca quipiyayaya se itlaca icni catli itoca Labán. Huan Labán motlalo hasta campa ameli quitemoco nopa tlacatl, 
<span class="verse" id="GN24_30">30&#160;</span>pampa quiitztoya nopa anillo, huan nopa maquechcostli catli iicni quihuicayaya ipan imax huan quicactoya catli panoc. Huan Labán monechcahui campa itequipanojca Abraham catli noja itztoya ihuaya icamellos nechca ameli, 
<span class="verse" id="GN24_31">31&#160;</span>huan quiilhui: </div>
<div class='p'>―Xihuala nochaj, ta catli TOTECO mitztiochijtoc. ¿Para tlen tiitztoc nica huejcatzi? Nijcualtlalijtoc nochaj para ta huan nojquiya onca campa mocahuase mocamellos. </div>
<div class='p'>
<span class="verse" id="GN24_32">32&#160;</span>Huajca itequipanojca Abraham yajqui ihuaya. Huan nopona Labán quintlatemohuili nopa camellos huan quintlamacac. Teipa quihualicac atl huan quinmacac nopa tequipanojquetl huan nopa masehualme catli ihuaya hualayayaj para ma moicxipajpacaca. 
<span class="verse" id="GN24_33">33&#160;</span>Huan quema quintlalilijque tlacualistli para tlacuase, itequipanojca Abraham quiijto: </div>
<div class='p'>―Na amo nitlacuas hasta niquijtos catli monequi niquijtos. </div>
<div class='p'>Huan Labán quiijto: </div>
<div class='p'>―Huajca techilhui. </div>
<div class='p'>
<span class="verse" id="GN24_34">34&#160;</span>Huan nopa tequipanojquetl quiijto: </div>
<div class='p'>―Na niitequipanojca Abraham. 
<span class="verse" id="GN24_35">35&#160;</span>TOTECO miyac quitiochijtoc noteco huan quiricojchijtoc. Quimacatoc tlahuel miyac borregojme, huacaxme, camellos huan burrojme. Quimacatoc miyac tlaca tequipanohuani huan sihua tequipanohuani, huan iyoca quimacatoc tlahuel miyac oro huan plata. 
<span class="verse" id="GN24_36">36&#160;</span>Nojquiya Sara, isihua Abraham, quimacac se icone quema eliyaya neltenantzi. Huan noteco quicahuilijtehuas icone nochi catli quipiya. 
<span class="verse" id="GN24_37">37&#160;</span>Pero ya nechchihualti ma nijtestigojquetza Toteco Dios para amo nijcahuas para icone ma mocuili se sihuatl catli ehua ipan nopa tlali Canaán campa tiitztoque. 
<span class="verse" id="GN24_38">38&#160;</span>Nechilhui ma nihuala nica campa iteiximatcahua itata huan ma nijtemo tlen amojuanti se sihuatl para icone. 
<span class="verse" id="GN24_39">39&#160;</span>Huan na nijtlajtlani noteco tlaque monequi nijchihuas sintla nopa sihuatl amo quinequis hualas nohuaya. 
<span class="verse" id="GN24_40">40&#160;</span>Huan ya nechnanquili: ‘Na ninentoc ipan iojhui TOTECO huan nijmati yaya quititlanis itequihua huan mitzyacanas para nochi quisas cuali ipan moojhui. Huan temachtli tijpantis se sihuatl para nocone nepa campa noteiximatcahua huan iteiximatcahua notata.’ Quej nopa nechilhui. 
<span class="verse" id="GN24_41">41&#160;</span>Pero nechilhui sintla noteiximatcahua amo quinequise mitzmacase nopa ichpocatl, nopona tlamis ni camanali catli tijtestigojquetztoc Toteco Dios para tijchihuas. </div>
<div class='p'>
<span class="verse" id="GN24_42">42&#160;</span>“Huajca ama quema niajsico campa ameli, niquilhui TOTECO Dios, yaya catli iTeco noteco, Abraham: ‘Sintla mopaquilis ta, xijchihua nochi ma quisa cuali ipan ni noojhui. 
<span class="verse" id="GN24_43">43&#160;</span>Ama niitztoc nechca ni ameli. Huajca xijchihua para quema hualas se ichpocatl atlacuiqui huan niquilhuis: Se favor, techcahuili niquijis se quentzi atl ipan moco, 
<span class="verse" id="GN24_44">44&#160;</span>para ma nechnanquili: Xiatli, huan nojquiya nijquixtis atl para mocamellos. Huan quej nopa nijmatis para yaya nopa ichpocatl catli tijtlapejpenijtoc para icone noteco.’ Quej nopa niquilhui TOTECO. 
<span class="verse" id="GN24_45">45&#160;</span>Huan ayamo nitlamiyaya nimotlatlajtía quema niquitac Rebeca quiquechpanojtiyohuiyaya ico. Huan Rebeca temoc campa ameli para atlacuis huan niquilhui: ‘Se favor, techcahuili niquijis se quentzi atl ipan moco.’ 
<span class="verse" id="GN24_46">46&#160;</span>Huan Rebeca nimantzi quitemohui ico para ma niatli huan nechilhui: ‘Xiatli huan nojquiya nijquixtis atl para mocamellos.’ 
<span class="verse" id="GN24_47">47&#160;</span>Huan teipa nijtlatzintoquili: ‘¿Ajqueya tiiichpoca?’ Huan ya nechnanquili para yaya iichpoca Betuel catli elqui icone Nacor huan Milca. Huajca nijtlalili se anillo ipan iyacatzol huan se maquechcostli ipan imax. 
<span class="verse" id="GN24_48">48&#160;</span>Huan nimotlancuaquetzqui huan nijhueyichijqui huan nijpaquilismacac TOTECO Dios, yaya catli iTeco noteco Abraham pampa nechyacanqui ipan ojtli catli xitlahuac para nijpantis para icone se ichpocatl catli itztoc se iteiximatca noteco. 
<span class="verse" id="GN24_49">49&#160;</span>Huajca ama techilhuica sintla anquichihuase catli cuali huan xitlahuac ihuaya noteco huan anquicahuilise Rebeca ma yas nohuaya. Huan sintla amo, techilhuica nojquiya para nijmatis tlaque monequis nijchihuas.” </div>
<div class='p'>
<span class="verse" id="GN24_50">50&#160;</span>Huajca Labán huan Betuel quinanquilijque: </div>
<div class='p'>―Nochi ya ni huala tlen TOTECO huan tiquitaj para yaya ipaquilis. Huajca amo huelis tojuanti timitzilhuise quena o amo. 
<span class="verse" id="GN24_51">51&#160;</span>Xiquita, nica itztoc Rebeca. Huelis tijhuicas para ma eli isihua icone moteco quen TOTECO quitlalijtoc. </div>
<div class='p'>
<span class="verse" id="GN24_52">52&#160;</span>Huajca quema itequipanojca Abraham quicajqui ya nopa, motlancuaquetzqui iixpa TOTECO huan mohuijtzonqui hasta tlalchi para quitlascamatis. 
<span class="verse" id="GN24_53">53&#160;</span>Teipa quiquixti miyac tlamantli tlen oro, plata huan miyac yoyomitl huan quimacac Rebeca. Nojquiya itlaca icni huan inana quintlamajmacac. 
<span class="verse" id="GN24_54">54&#160;</span>Huan quema tlanqui, ya ihuaya nopa tlacame catli ihuaya yohuiyayaj tlacuajque huan tlaique huan nopona mocajque nopa yohuali. Huan hualmostla nopa tequipanojquetl quiijto: </div>
<div class='p'>―Techcahuilica nimantzi ma nimocuepas ichaj noteco. </div>
<div class='p'>
<span class="verse" id="GN24_55">55&#160;</span>Pero itlaca icni huan inana Rebeca quiilhuijque: </div>
<div class='p'>―Noja ma mocahua ni ichpocatl majtlactli tonali tohuaya huan teipa yas mohuaya. </div>
<div class='p'>
<span class="verse" id="GN24_56">56&#160;</span>Pero nopa tequipanojquetl quinilhui: </div>
<div class='p'>―Amo techtzacuilica más pampa TOTECO quichijtoc ma quisa cuali noojhui, yeca techcahuilica nimantzi ma nimocuepa ichaj noteco. </div>
<div class='p'>
<span class="verse" id="GN24_57">57&#160;</span>Huajca inijuanti quinanquilijque: </div>
<div class='p'>―Tijnotzase nopa ichpocatl huan tiquitase tlaque quiijtos. </div>
<div class='p'>
<span class="verse" id="GN24_58">58&#160;</span>Huajca quinotzque Rebeca huan quitlatzintoquilijque: </div>
<div class='p'>―¿Tijnequi tiyas ihuaya ni tlacatl amantzi? </div>
<div class='p'>Huan Rebeca tlananquili: </div>
<div class='p'>―Quena, niyas. </div>
<div class='p'>
<span class="verse" id="GN24_59">59&#160;</span>Huajca quicahuilijque Rebeca ma yohui ihuaya itequipanojca Abraham huan inijuanti catli hualajtoyaj ihuaya. Huan nopa sihua tequipanojquetl catli nochipa quimocuitlahuijtoya Rebeca nojquiya yajqui ihuaya. 
<span class="verse" id="GN24_60">60&#160;</span>Huan iteiximatcahua quitiochijque Rebeca quej ni: </div>
<div class='q'>“Toicni, ¡xieli ininnana tlahuel miyac masehualme! </div>
<div class='q'>¡Moteipan ixhuihua nochipa ma tlatlanica, </div>
<div class='q'>ica inincualancaitacahua!” </div>
<div class='p'>
<span class="verse" id="GN24_61">61&#160;</span>Huajca Rebeca ihuaya itequipanojcahua tlejcoque ipan camellos huan quitoquilijque itequipanojca Abraham. Huan quej nopa ne tequipanojquetl quicuitejqui Rebeca. </div>
<div class='p'>
<span class="verse" id="GN24_62">62&#160;</span>Teipa ipan tlali Canaán Isaac catli mochantijtoya ipan Neguev, mocuepayaya tlen nopa ameli catli itoca “Iamel Toteco Catli Itztoc Huan Nechita”. 
<span class="verse" id="GN24_63">63&#160;</span>Huan se tonal ica tiotlac Isaac quistoya ichaj para nejnemis huan motlatlajtis huan tlachixqui huan quinitac sequin camellos catli monechcahuiyayaj. 
<span class="verse" id="GN24_64">64&#160;</span>Huan Rebeca nojquiya huejca tlachixqui huan quema quiitac Isaac, temoc tlen nopa camello, 
<span class="verse" id="GN24_65">65&#160;</span>huan quiilhui nopa tequipanojquetl: </div>
<div class='p'>―¿Ajqueya ne tlacatl catli quistinemi ipan ne mili huan toixmelac huala? </div>
<div class='p'>Huan nopa tequipanojquetl tlananquili: </div>
<div class='p'>―Yaya noteco. </div>
<div class='p'>Huajca Rebeca moixtzajqui ica itzontzajcayo. </div>
<div class='p'>
<span class="verse" id="GN24_66">66&#160;</span>Huan quema ajsitoj, nopa tequipanojquetl quipohuili Isaac nochi catli quichijtoya. 
<span class="verse" id="GN24_67">67&#160;</span>Huan teipa Isaac quihuicac Rebeca ipan ichaj tlen yoyomitl catli achtihui elqui iaxca Sara huan quichijqui isihua. Huan Isaac quiicneli Rebeca huan quej nopa moyoltlali pampa inana mijqui.  </div>
<div class='psalmlabel' id='GN25_0'> 25</div>
<div class='s'>Iteipan ixhuihua Abraham huan Cetura </div>
<div class='p'>
<span class="verse" id="GN25_1">1&#160;</span>Huan Abraham mocuili seyoc isihua catli itoca Cetura. 
<span class="verse" id="GN25_2">2&#160;</span>Huan iconehua catli quinpixqui ihuaya elque Zimram, Jocsán, Medán, Madián, Isbac huan Súa. 
<span class="verse" id="GN25_3">3&#160;</span>Huan teipa Jocsán quinpixqui itelpocahua catli inintoca Seba huan Dedán. Huan iteipan ixhuihua Dedán elque nopa asureos, letuseos huan leumeos. 
<span class="verse" id="GN25_4">4&#160;</span>Huan iconehua Madián elque Efa, Efer, Hanoc, Abida huan Elda. Nochi ya ni elque iteipan ixhuihua Cetura. 
<span class="verse" id="GN25_5">5&#160;</span>Huan Isaac quiseli nochi catli Abraham quipiyayaya quema mijqui. 
<span class="verse" id="GN25_6">6&#160;</span>Pero quema ayamo miquiyaya, quintlamajmacac iconehua catli tlacajtoyaj ica isihua tequipanojcahua huan quintitlanqui neca quentzi más para campa hualquisa tonati huan quej nopa quiniyocatlali ica icone Isaac. </div>
<div class='s'>Mijqui Abraham huan quitojque </div>
<div class='p'>
<span class="verse" id="GN25_7">7&#160;</span>Huan Abraham itztoya 175 xihuitl. 
<span class="verse" id="GN25_8">8&#160;</span>Huan mijqui san pampa eliyaya nelhuehuentzi huan yajqui mosansejcotilito ininhuaya ihuejcapan tatahua. 
<span class="verse" id="GN25_9">9&#160;</span>Huan Isaac huan Ismael, itelpocahua Abraham, quitlalpachojque ipan nopa tecacahuatl catli itoca Macpela catli mocahua más campa hualquisa tonati tlen altepetl Mamre. Nopa tecacahuatl elqui ipan itlal se heteo tlacatl itoca Efrón catli elqui icone Zohar. 
<span class="verse" id="GN25_10">10&#160;</span>Huan Abraham quincohuilijtoya nopa heteos nopa tlali para ipan quitocas isihua, Sara. 
<span class="verse" id="GN25_11">11&#160;</span>Teipa quema Abraham mijqui, Toteco Dios miyac quitiochijqui Isaac. Huan Isaac mocahuayaya nechca nopa ameli catli itoca “Iamel Yaya Catli Itztoc Huan Catli Nechita.” </div>
<div class='s'>Iteipan ixhuihua Ismael </div>
<div class='p'>
<span class="verse" id="GN25_12">12&#160;</span>Nica eltoc inintoca iconehua Ismael catli elqui icone Abraham ihuaya Agar, isihua tequipanojca Sara catli hualajqui tlali Egipto. 
<span class="verse" id="GN25_13">13&#160;</span>Ya ni inintoca quen tlacajtiyajque: Nebaiot, catli elqui achtihui ejquetl, teipa Cedar, Adbeel, Mibsam, 
<span class="verse" id="GN25_14">14&#160;</span>Misma, Duma, Massa, 
<span class="verse" id="GN25_15">15&#160;</span>Hadar, Tema, Jetur, Nafis huan Cedema. 
<span class="verse" id="GN25_16">16&#160;</span>Nochi ya ni inintoca nopa 12 iconehua Ismael. Sesen mochijqui tlayacanquetl ipan se hueyi familia tlen iixhuihua. Huan nica quipiya campa mochansehuijtiyajqui huan nopa pilaltepetzitzi catli mochijqui quihuicayaya sesen hueyi familia itoca. </div>
<div class='p'>
<span class="verse" id="GN25_17">17&#160;</span>Huan Ismael quipiyayaya 137 xihuitl quema mijqui huan mosansejcotilito ininhuaya ihuejcapan tatahua. 
<span class="verse" id="GN25_18">18&#160;</span>Teipa iteipan ixhuihua Ismael mosemanque campa hueli ipan nopa tlali tlen Havila hasta Shur nechca iteno tlali Egipto ipan ojtli para Asiria. Nopona iteipan ixhuihua Ismael mocajque huan nochipa mohuilanayayaj. </div>
<div class='s'>Tlacatqui Jacob huan Esaú </div>
<div class='p'>
<span class="verse" id="GN25_19">19&#160;</span>Amantzi nimechpohuilis catli panoc ica Isaac, icone Abraham. 
<span class="verse" id="GN25_20">20&#160;</span>Isaac quipiyayaya 40 xihuitl quema mosihuajti ihuaya Rebeca catli eliyaya iichpoca Betuel huan iicni Labán. Labán huan Betuel eliyayaj nopa arameos catli itztoyaj ipan tlali Aram. 
<span class="verse" id="GN25_21">21&#160;</span>Huan Rebeca amo hueliyaya conepiya huan Isaac quitlajtlani TOTECO por ya. Huan TOTECO quicajqui catli quitlajtlani huan Rebeca conecuic. 
<span class="verse" id="GN25_22">22&#160;</span>Pero quinpixqui cuateme catli mohuilanayayaj iijtico huan moilhui: “Sintla quej ni elis nonemilis, amo huelis niquijiyohuis.” </div>
<div class='p'>Huajca yajqui quitlajtlanito TOTECO para tlen quej nopa ipantiyaya, 
<span class="verse" id="GN25_23">23&#160;</span>huan TOTECO quinanquili: </div>
<div class='q'>“Ome coneme itztoque ipan moijti. </div>
<div class='q'>Huan inijuanti huan ininteipan ixhuihua mochihuase ome xinach masehualme. </div>
<div class='q'>Huan sesen quinpiyas miyac imasehualhua huan itztose ipan ome tlalme. </div>
<div class='q'>Ya pejtoque mohuilanaj quema ayamo tlacatij, </div>
<div class='q'>huan para nochipa ininteipan ixhuihua nojquiya mohuilanase. </div>
<div class='q'>Se elis más tetic que ne seyoc. </div>
<div class='q'>Huan nopa teipan ejquetl quipiyas más tlanahuatili que nopa achtihui ejquetl.” </div>
<div class='p'>
<span class="verse" id="GN25_24">24&#160;</span>Huan quema ajsic nopa tonali para Rebeca conepiyas, nelía quinpixqui cuateme. 
<span class="verse" id="GN25_25">25&#160;</span>Nopa achtihui ejquetl nesiyaya chichiltic huan quipixqui miyac itzoyo ipan nochi itlacayo. Huan quitocaxtijque Esaú. (Esaú quinequi quiijtos “catli quipiya miyac itzoyo”.) 
<span class="verse" id="GN25_26">26&#160;</span>Huan nimantzi tlacatqui ne seyoc catli quiitzquilijtoya icotztla iachtihui ejca icni ica se imax. Yeca quitocaxtijque Jacob. (Jacob quinequi quiijtos “catli tlaitzquía” o “catli tlacajcayahua”.) Huan Isaac quipiyayaya 60 xihuitl quema Rebeca conepixqui. </div>
<div class='s'>Esaú quinemacac itequiticayo tlen achtihui ejquetl </div>
<div class='p'>
<span class="verse" id="GN25_27">27&#160;</span>Huan nopa oquichpilme moscaltijque. Huan Esaú elqui se tlacatl catli quipactía nejnemi cuatitla huan elqui se cuali tlapejquetl. Pero Jacob eliyaya se tlacatl catli quipixqui iyolo huan quipactía mocahuas ichaj. 
<span class="verse" id="GN25_28">28&#160;</span>Huan Isaac más quiicneli Esaú pampa quipactiyaya quicuas catli quinmictiyaya quema tlapehuayaya, pero Rebeca quiicneli Jacob. </div>
<div class='p'>
<span class="verse" id="GN25_29">29&#160;</span>Huan se tonal quema Jacob quichihuayaya tlacualistli, Esaú mocuepqui tlen cuatitla nelsiyajtoc. 
<span class="verse" id="GN25_30">30&#160;</span>Huan quiilhui iicni: </div>
<div class='p'>―Techchihuili se favor, techmaca se quentzi nopa tlacuali chichiltic catli tijpiya nopona pampa ya niapismiqui. </div>
<div class='p'>(Yeca Esaú nojquiya quitocaxtiyayaj Edom catli quinequi quiijtos “chichiltic”.) </div>
<div class='p'>
<span class="verse" id="GN25_31">31&#160;</span>Huan Jacob quiilhui: </div>
<div class='p'>―Achtihui techmaca motequiticayo pampa tiachtihui ejquetl. </div>
<div class='p'>
<span class="verse" id="GN25_32">32&#160;</span>Huajca Esaú quiilhui: </div>
<div class='p'>―Tiquita ya niapismiqui huan nopa tequiticayotl catli nijpiya pampa niachtihui ejquetl amo nechpalehuis quema nimiquis. </div>
<div class='p'>
<span class="verse" id="GN25_33">33&#160;</span>Huajca Jacob quiilhui: </div>
<div class='p'>―Xijtestigojquetza Toteco Dios amantzi para noaxca. </div>
<div class='p'>Huan Esaú quitestigojquetzqui Toteco huan quej nopa quipanoltili Jacob nopa tequiticayotl catli eliyaya iaxca pampa achtihui ejquetl. 
<span class="verse" id="GN25_34">34&#160;</span>Huajca Jacob quimacac Esaú pantzi huan se tlacualistli tlen nopa etl catli siltic. Huan quema Esaú tlanqui tlacua, moquetzqui huan yajqui, niyon amo quichijqui cuenta sintla quipolojtoya itequiticayo tlen achtihui ejquetl pampa amo quipatiitayaya.  </div>
<div class='psalmlabel' id='GN26_0'> 26</div>
<div class='s'>Isaac yajqui Gerar </div>
<div class='p'>
<span class="verse" id="GN26_1">1&#160;</span>Ipan nopa tonali oncayaya se hueyi mayantli pampa amo oncayaya tlacualistli ipan nochi nopa tlali. Quej ni nojquiya panotoya achtihuiya quema Abraham noja itztoya. Huan yeca Isaac yajqui altepetl Gerar campa tlanahuatiyaya Abimelec, inintlanahuatijca filisteos. 
<span class="verse" id="GN26_2">2&#160;</span>Nopona TOTECO monexti ica Isaac huan quiilhui: “Amo xiya tlali Egipto, ximocahua campa na nimitzilhuis 
<span class="verse" id="GN26_3">3&#160;</span>nica ipan ni tlali. Huan na niitztos mohuaya huan nimitztiochihuas. Huan se tonal nimitzmacas ta ihuaya moteipan ixhuihua nochi ni tlalme. Quej nopa nijtlamichihuas catli nijtencahuili motata Abraham para temachtli nijchihuas. 
<span class="verse" id="GN26_4">4&#160;</span>Huan nijchihuas ma elica nelmiyaqui moteipan ixhuihua quen sitlalime ipan ilhuicac. Huan niquinmacas nochi ni tlalme. Nojquiya niquintiochihuas nochi masehualme ipan nochi tlalme ipan tlaltipactli por moixhui. 
<span class="verse" id="GN26_5">5&#160;</span>Nochi ya ni nijchihuas pampa Abraham nechneltoquili huan quichijqui catli niquilhui. Quitoquili nochi catli niquilhui para monequi quichihuas. Quitoquili notlanahuatil, notlamachtil huan nochi noleyes.” </div>
<div class='p'>
<span class="verse" id="GN26_6">6&#160;</span>Huajca Isaac mocajqui ipan altepetl Gerar. 
<span class="verse" id="GN26_7">7&#160;</span>Huan quema nopa masehualme catli nopona ehuaj quitlatzintoquilijque quenicatza quiitayaya Rebeca, Isaac majmajqui quiijtos eliyaya isihua huan istlacatqui huan quiijto para eliyaya iicni. Isaac moilhui nopa tlacame catli nopona ehuaj quimictisquíaj huan mocuilisquíaj Rebeca pampa eliyaya nelyejyectzi. </div>
<div class='p'>
<span class="verse" id="GN26_8">8&#160;</span>Huan quema Isaac mocajtoya nopona miyac tonali, se tonal Abimelec tlachixtoya ipan iventana huan quiitac para Isaac quinajnahuayaya isihua Rebeca. 
<span class="verse" id="GN26_9">9&#160;</span>Huajca tlatitlanqui ma quinotzatij huan quiilhui: </div>
<div class='p'>―Yaya mosihua, ¿amo que? Huajca, ¿para tlen tiquijto para eliyaya moicni? </div>
<div class='p'>Huan Isaac tlananquili: </div>
<div class='p'>―Na nimoilhui nohueli nechmictisquíaj por ya. </div>
<div class='p'>
<span class="verse" id="GN26_10">10&#160;</span>Huajca Abimelec quiilhui: </div>
<div class='p'>―¿Para tlen techcajcayajtoc ica ni tlamantli? San se quentzi huan se catli ehua nica hueltosquía motectosquía ihuaya mosihua huan topani huetztosquía se tlatzacuiltilistli. </div>
<div class='p'>
<span class="verse" id="GN26_11">11&#160;</span>Huajca Tlanahuatijquetl Abimelec quinilhui nochi imasehualhua: </div>
<div class='p'>―Sintla acajya quicuatotonía ni tlacatl o isihua, quipantis miquilistli. </div>
<div class='p'>
<span class="verse" id="GN26_12">12&#160;</span>Huan ipan nopa xihuitl nopona ipan nopa tlali, Isaac tojqui huan quisentili miyac pixquistli hasta 100 hueltas catli quitoctoya pampa TOTECO quitiochijqui. 
<span class="verse" id="GN26_13">13&#160;</span>Huan Isaac moricojchijqui. Huan nochi catli iaxca más momiyaquili hasta nelnelía mochijqui se hueyi tlacatl ica miyac chicahualistli. 
<span class="verse" id="GN26_14">14&#160;</span>Quinpixqui tlahuel miyac borregojme, chivojme, huacaxme huan tequipanohuani. Huajca nopa filisteos pejque quicualancaitaj. 
<span class="verse" id="GN26_15">15&#160;</span>Huan quitemitijque ica tlali nochi iamel Isaac. Ni amelme quixajtoyaj itequipanojcahua Abraham, itata Isaac, huejcajya quema noja itztoyaj ipan nopa tlali. 
<span class="verse" id="GN26_16">16&#160;</span>Huajca teipa Tlanahuatijquetl Abimelec quiilhui Isaac: </div>
<div class='p'>―Xiya seyoc lado pampa ica nochi motequipanojcahua huan motlapiyalhua nelía anmiyaqui huan anitztoque más antetique que tojuanti. </div>
<div class='p'>
<span class="verse" id="GN26_17">17&#160;</span>Huajca Isaac huan nochi catli itztoyaj ihuaya yajque. Huan quiquetzque ininchajchaj tlen yoyomitl ipan nopa tlamayamitl tlatlajco nopa tepeme nechca altepetl Gerar. Huan nopona mocajqui. 
<span class="verse" id="GN26_18">18&#160;</span>Huan Isaac sempa quitlapo nochi nopa ameli catli itata quixajtoya catli filisteos quitzactoyaj quema ya mijqui. Huan sempa quitocaxti sesen ameli quen itata quintocaxtlalijtoya achtihuiya. 
<span class="verse" id="GN26_19">19&#160;</span>Huan se tonal itequipanojcahua Isaac quichihuayayaj se ameli ipan nopa tlamayamitl huan quipantijque campa meyayaya se yejyectzi atl. 
<span class="verse" id="GN26_20">20&#160;</span>Pero altepetl Gerar ehuani catli quinmocuitlahuiyayaj borregojme pejque monajnanquilíaj ininhuaya catli quinmocuitlahuiyayaj iborregojhua Isaac. Quinilhuiyayaj para nopa atl eliyaya iniaxca. Yeca Isaac quitocaxti nopa ameli Esek pampa ica monajnanquilijque. (Esek quinequi quiijtos “tlanajnanquilistli”.) 
<span class="verse" id="GN26_21">21&#160;</span>Huan teipa itequipanojcahua Isaac quitlapojque seyoc ameli, pero sempa ica mohuilanque. Huan nopa ameli quitocaxti Sitna. (Sitna quinequi quiijtos “cualancaitali”.) </div>
<div class='p'>
<span class="verse" id="GN26_22">22&#160;</span>Huajca Isaac quincajtejqui huan moiyocaquixti huejca. Nopona quixajqui seyoc ameli, pero amo aqui yajqui nepa para quihuilanas. Huajca quitocaxti Rehobot. (Rehobot quinequi quiijtos “hueyi tlali”.) Quej nopa quitocaxti pampa Isaac quiijto para ama TOTECO quitiochijtoc huan quimacatoc se hueyi tlali catli quiaxili para nochi itlapiyalhua ma moscaltica. </div>
<div class='p'>
<span class="verse" id="GN26_23">23&#160;</span>Huan Isaac yajqui campa itoca Beerseba, 
<span class="verse" id="GN26_24">24&#160;</span>huan nopa tlayohua TOTECO monexti ica ya huan quiilhui: </div>
<div class='q'>“Na niDios catli niiTeco motata, Abraham. </div>
<div class='q'>Amo ximajmahui, na niitztoc mohuaya. </div>
<div class='q'>Nimitztiochihuas huan niquinmiyaquilis moteipan ixhuihua, </div>
<div class='q'>pampa niquelnamiqui catli nijtencahuili notequipanojca Abraham.” </div>
<div class='p'>
<span class="verse" id="GN26_25">25&#160;</span>Huajca Isaac quisencajqui se tlaixpamitl nopona huan quihueyichijqui TOTECO. Huan nopona quiquetzqui ichaj tlen yoyomitl, huan itequipanojcahua quixajque se ameli. </div>
<div class='s'>Isaac huan Abimelec quichijque se camanali </div>
<div class='p'>
<span class="verse" id="GN26_26">26&#160;</span>Se tonal Abimelec hualajqui tlen altepetl Gerar para mocamanalhuis ihuaya Isaac. Ihuaya hualayaya ihuampox Ahusat catli quitlalnamictiyaya huan Ficol catli quinnahuatiyaya isoldados. 
<span class="verse" id="GN26_27">27&#160;</span>Huan Isaac quintlatzintoquili: </div>
<div class='p'>―¿Para tlen anhualajque antechitaquij? Antechtojtocaque ipan amotlal pampa antechcualancaitayayaj. </div>
<div class='p'>
<span class="verse" id="GN26_28">28&#160;</span>Huan quiilhuijque: </div>
<div class='p'>―Tiquitztoque para TOTECO itztoc mohuaya, huan timoilhuíaj cuali ma tijchihuaca se camanali. Nopa camanali elis ya ni: 
<span class="verse" id="GN26_29">29&#160;</span>Xijtestigojquetza para amo quema techcocos pampa tojuanti amo quema timitzcocojtoque. Nochipa timitzchihuilijtoque catli cuali huan quema monejqui timoiyocaquixtis tlen tojuanti, timitzmacaque ica cuali quen titohuampox. Huan ama xiquita quenicatza TOTECO mitztiochijtoc. </div>
<div class='p'>
<span class="verse" id="GN26_30">30&#160;</span>Huajca Isaac quinchihuili se hueyi tlacualistli, huan san sejco inijuanti tlacuajque huan tlaique. 
<span class="verse" id="GN26_31">31&#160;</span>Huan hualmostla ica ijnaloc, mejque huan quitestigojquetzque Toteco para amo quema moixpanosquíaj se ica seyoc. Teipa Isaac quinnahuatijtejqui ica cuali. </div>
<div class='p'>
<span class="verse" id="GN26_32">32&#160;</span>Ipan nopa tonal, itequipanojcahua Isaac quiyolmelahuacoj para quipantijtoyaj atl campa tlaxahuayayaj. 
<span class="verse" id="GN26_33">33&#160;</span>Huan Isaac quitocaxti nopa ameli Seba. (Seba quinequi quiijtos “campa tlatestigojquetzqui”.) Huan yeca nopa altepetl hasta ama itoca Beerseba. (Beerseba quinequi quiijtos “ameli campa tlatestigojquetzque”.) </div>
<div class='p'>
<span class="verse" id="GN26_34">34&#160;</span>Huan quema Esaú quipiyayaya 40 xihuitl mosihuajti ihuaya Judit catli eliyaya iichpoca Beeri se heteo tlacatl. Huan nojquiya Esaú mosihuajti ihuaya Basemat iichpoca seyoc heteo tlacatl catli itoca Elón. 
<span class="verse" id="GN26_35">35&#160;</span>Huan ni ome sihuame quinmacaque Isaac huan Rebeca miyac tequipacholi.  </div>
<div class='psalmlabel' id='GN27_0'> 27</div>
<div class='s'>Isaac quitiochijqui Jacob huan Esaú </div>
<div class='p'>
<span class="verse" id="GN27_1">1&#160;</span>Huan Isaac eliyaya nelhuehuentzi huan ayacmo tlachiyayaya. Huan se tonal quinotzqui Esaú, icone catli achtihui ejquetl huan quiilhui: </div>
<div class='p'>―¡Nocone! </div>
<div class='p'>Huan Esaú quinanquili: </div>
<div class='p'>―Techilhui tlaque tijnequi, papá. </div>
<div class='p'>
<span class="verse" id="GN27_2">2&#160;</span>Huan Isaac quiijto: </div>
<div class='p'>―Ya tiquita para ninelhuehuentzi huan tlen hueli tonali hueli nimiquis. 
<span class="verse" id="GN27_3">3&#160;</span>Yeca nijnequi xiya cuatitla ica mocuahuitol huan cuatlamintli para xijmictiti se masatl. 
<span class="verse" id="GN27_4">4&#160;</span>Teipa xijsencahua se tlacualistli ajhuiyac quen na nechpactía huan xijhualica para nijcuas. Huan huajca nimitzmacas notlatiochihual iixpa Toteco quema ayamo nimiqui. </div>
<div class='p'>
<span class="verse" id="GN27_5">5&#160;</span>Pero Rebeca quitlacaquilijtoya catli Isaac quiilhuiyaya Esaú. Huan teipa quema Esaú yajqui cuatitla para quiitzquiti se masatl para itata, 
<span class="verse" id="GN27_6">6&#160;</span>Rebeca quinotzqui Jacob, iteipan ejca huan quiilhui: </div>
<div class='p'>―Nijcajqui para motata mocamanalhuiyaya ihuaya moicni Esaú huan quiilhuiyaya, 
<span class="verse" id="GN27_7">7&#160;</span>para ma quiitzquiti se masatl huan quisencahuilis se tlacualistli catli ajhuiyac para quicuas. Quiijto para teipa quimacas itlatiochihual iixpa TOTECO quema ayamo miqui. 
<span class="verse" id="GN27_8">8&#160;</span>Huajca nocone, xijtlacaquili cuali catli nimitzilhuis: 
<span class="verse" id="GN27_9">9&#160;</span>Xiya campa itztoque totlapiyalhua huan techhualiquili ome oquich chivojme catli más cuali. Huan nijsencahuilis motata se tlacualistli ajhuiyac quen ya quipactía. 
<span class="verse" id="GN27_10">10&#160;</span>Huan teipa tijhuiquilis ma quicua, huan quej nopa mitztiochihuas iixpa Toteco quema ayamo miqui. </div>
<div class='p'>
<span class="verse" id="GN27_11">11&#160;</span>Pero Jacob quiilhui inana: </div>
<div class='p'>―Noicni quipiya miyac itzoyo ipan nochi itlacayo, huan na, amo. 
<span class="verse" id="GN27_12">12&#160;</span>Sintla notata nechpanitzquis, quimatis amo niEsaú. Huan moilhuis para san ica nimahuiltía, huajca nijchihuas ma nechtelchihuas huan amo nechtiochihuas. </div>
<div class='p'>
<span class="verse" id="GN27_13">13&#160;</span>Pero inana quinanquili: </div>
<div class='p'>―Nocone, na nopani ma huetzi nopa tlatelchihuali. Ta xijchihua catli nimitzilhuía huan techhualiquili nopa oquich chivojme. </div>
<div class='p'>
<span class="verse" id="GN27_14">14&#160;</span>Huajca Jacob quincuito nopa oquich chivojme huan quinhuicac campa inana. Huan inana quisencajqui se tlacualistli ajhuiyac quen Isaac quipactiyaya. 
<span class="verse" id="GN27_15">15&#160;</span>Huan Rebeca quiquixti nopa yoyomitl catli más cuali catli Esaú, iachtihui cone, quiajoctoya ipan ichaj. Huan nopa yoyomitl quitlalili Jacob catli elqui iteipan cone. 
<span class="verse" id="GN27_16">16&#160;</span>Huan quinquixtili inincuetlaxo nopa chivojme ica nochi iniijhuiyo huan ica quipijqui Jacob ipan imax huan iquechtla campa amo quipiyayaya itzoyo. 
<span class="verse" id="GN27_17">17&#160;</span>Teipa quimacac nopa tlacualistli huan nopa pantzi catli quisencajtoya. </div>
<div class='p'>
<span class="verse" id="GN27_18">18&#160;</span>Huajca Jacob calajqui campa itztoya itata huan quiilhui: </div>
<div class='p'>―¡Papá! </div>
<div class='p'>Huan Isaac quinanquili: </div>
<div class='p'>―Nica niitztoc. ¿Ajqueya ta, nocone? </div>
<div class='p'>
<span class="verse" id="GN27_19">19&#160;</span>Huan Jacob quiilhui: </div>
<div class='p'>―Na niEsaú, moachtihui ejca cone. Ya nijchijtoc catli techilhui. Ximehua, ximosehui huan xijcua ni masatl catli nijmicti huan techmaca motlatiochihual. </div>
<div class='p'>
<span class="verse" id="GN27_20">20&#160;</span>Huajca Isaac quitlatzintoquili: </div>
<div class='p'>―¿Quenicatza huelqui tijpanti nelnimantzi, nocone? </div>
<div class='p'>Huan Jacob quinanquili: </div>
<div class='p'>―TOTECO, moDios, nechpalehui para nijpanti. </div>
<div class='p'>
<span class="verse" id="GN27_21">21&#160;</span>Pero Isaac quiilhui: </div>
<div class='p'>―Ximonechcahui huan techcahuili ma nimitzijitzquis sintla nelía tinocone Esaú. </div>
<div class='p'>
<span class="verse" id="GN27_22">22&#160;</span>Huan Jacob monechcahui para ma quiitzqui itata. Huan Isaac quiijto: “Nijcaqui motoscac quen Jacob, pero momax eltoc quen tiEsaú.” </div>
<div class='p'>
<span class="verse" id="GN27_23">23&#160;</span>Huan Isaac amo quimatqui sintla eliyaya Jacob pampa imax quipiyayaya miyac itzoyo quen iicni, Esaú. Huajca quema quimacasquía itlatiochihual iixpa Toteco, 
<span class="verse" id="GN27_24">24&#160;</span>sempa quitlatzintoquili: </div>
<div class='p'>―¿Nelía ta tinocone Esaú? </div>
<div class='p'>Huan Jacob quiilhui: </div>
<div class='p'>―Quena, na niEsaú. </div>
<div class='p'>
<span class="verse" id="GN27_25">25&#160;</span>Huajca itata quiilhui: </div>
<div class='p'>―Techtequili, nocone, para nijcuas catli tijmicti, huan teipa nimitzmacas notlatiochihual. </div>
<div class='p'>Huajca Jacob quitequili para ma tlacua itata huan nojquiya quihualiquili xocomeca atl. Huan Isaac tlacuajqui, 
<span class="verse" id="GN27_26">26&#160;</span>huan teipa quiilhui: </div>
<div class='p'>―Ximonechcahui, nocone huan techtzoponi. </div>
<div class='p'>
<span class="verse" id="GN27_27">27&#160;</span>Huan quema Jacob monechcahui para quitzoponis, Isaac quiijnejqui iyoyo huan moilhui huelis nelía iachtihui ejca cone. Huajca quitiochijqui ica ni camanali: </div>
<div class='q'>“Ajhuiyac catli niquijnecui tlen nocone. </div>
<div class='q'>Mijyotía quen cuatitlamitl catli TOTECO quitiochijtoc. </div>
<div class='q'>
<span class="verse" id="GN27_28">28&#160;</span>Toteco Dios ma mitzmaca atl tlen ilhuicac, </div>
<div class='q'>para tijpiyas pixquistli catli más cuali ipan motlal. </div>
<div class='q'>Ma mitzmaca miyac trigo, </div>
<div class='q'>huan miyac xocomeca atl. </div>
<div class='q'>
<span class="verse" id="GN27_29">29&#160;</span>Miyac masehualme ma mitztequipanoca. </div>
<div class='q'>Ma motlancuaquetzaca moixpa, </div>
<div class='q'>masehualme tlen miyac tlalme. </div>
<div class='q'>Xiquinnahuati moicnihua. </div>
<div class='q'>¡Huan ma motlancuaquetzaca moixpa nochi catli monana quintlacatilti! </div>
<div class='q'>Catli mitztelchihuase elise tlatelchihualme. </div>
<div class='q'>Huan catli mitztiochihuase elise tlatiochihualme.” </div>
<div class='p'>
<span class="verse" id="GN27_30">30&#160;</span>Teipa Isaac tlanqui quitiochihua Jacob huan quema Jacob quisayaya tlen campa itata, Esaú mocuepqui tlen tlapehuato. 
<span class="verse" id="GN27_31">31&#160;</span>Huan Esaú nojquiya quisencajqui se tlacualistli ajhuiyac huan quihuiquili itata. Huan quiilhui: </div>
<div class='p'>―Ximoquetza, papá. Xijcua ni catli nijpehuato huan techmaca motlatiochihual iixpa Toteco. </div>
<div class='p'>
<span class="verse" id="GN27_32">32&#160;</span>Huajca Isaac quitlatzintoquili: </div>
<div class='p'>―¿Ajqueya ta? </div>
<div class='p'>Huan ya tlananquili: </div>
<div class='p'>―Na niEsaú, moachtihui ejca. </div>
<div class='p'>
<span class="verse" id="GN27_33">33&#160;</span>Huan Isaac amo quimatiyaya tlaque quiijtos. Huan ica itoscac huihuipicayaya, quiijto: </div>
<div class='p'>―Huajca, ¿ajqueya nechhualiquili nopa tlacualistli catli quicuito ipan cuatitlamitl? Na nijcuajqui quema ayamo tiajsiyaya huan nijmacac nopa tlatiochihualistli, huan ya nelía elis tlatiochihuali. </div>
<div class='p'>
<span class="verse" id="GN27_34">34&#160;</span>Quema Esaú quicajqui catli itata quiijto, tzajtzic tlahuel chicahuac ica miyac tequipacholi huan teipa quiijto: </div>
<div class='p'>―¡Techtiochihua nojquiya, papá! </div>
<div class='p'>
<span class="verse" id="GN27_35">35&#160;</span>Pero Isaac quinanquili: </div>
<div class='p'>―Ya hualajqui moicni, huan nechcajcayajqui. Quihuicac nopa tlatiochihuali catli eliyaya para ta. </div>
<div class='p'>
<span class="verse" id="GN27_36">36&#160;</span>Huan Esaú quiijto: </div>
<div class='p'>―¡Yeca quitocaxtijque Jacob! (Jacob quinequi quiijtos ‘tlacajcayajquetl’.) ¡Ica ni mochihua ome hueltas nechcajcayajtoc! Achtihui nechquixtili notequiticayo catli nechtocaro pampa niachtihui ejquetl. Huan ama nechquixtilijtoc notlatiochihual. ¿Amo ticajoctoc seyoc tlatiochihuali para na? </div>
<div class='p'>
<span class="verse" id="GN27_37">37&#160;</span>Huajca Isaac quinanquili: </div>
<div class='p'>―Xiquita, na nijmacatoc Jacob tlanahuatili para mitznahuatis. Niquijtojtoc para iteiximatcahua elise itequipanojcahua. Niquilhuijtoc para quipiyas miyac trigo huan miyac xocomeca atl. ¿Tlaque mocahuas para huelis nimitzchihuilis, nocone? </div>
<div class='p'>
<span class="verse" id="GN27_38">38&#160;</span>Huan Esaú noja quiilhui: </div>
<div class='p'>―¿San hueli titemaca san se tlatiochihuali, papá? ¡Techtiochihua nojquiya! </div>
<div class='p'>Huan Esaú sempa tlahuejchijqui huan chocac. </div>
<div class='p'>
<span class="verse" id="GN27_39">39&#160;</span>Huajca Isaac quiilhui: </div>
<div class='q'>“Tiitztos huejca ipan tlali catli amo hueli tlaixhualtía, </div>
<div class='q'>huan campa amo tlaquiyahuis. </div>
<div class='q'>
<span class="verse" id="GN27_40">40&#160;</span>Huan monequis timomanahuis ica momachete. </div>
<div class='q'>Tielis tiitequipanojca moicni, </div>
<div class='q'>pero quema ayacmo huelis tiquijiyohuis más, </div>
<div class='q'>timoquixtis imaco.” </div>
<div class='s'>Jacob cholo pampa quiimacasiyaya Esaú </div>
<div class='p'>
<span class="verse" id="GN27_41">41&#160;</span>Huajca Esaú quicualancaitac Jacob pampa quiichtequilijtoya itlatiochihual huan pejqui moilhuía: “Ya nechca para miquis notata. Quema ya panotos nopa tequipacholi, nijmictis noicni, Jacob.” </div>
<div class='p'>
<span class="verse" id="GN27_42">42&#160;</span>Huan Rebeca quimatqui catli Esaú moilhuiyaya quichihuas, huajca Rebeca tlatitlanqui ma quinotzatij Jacob. Huan quema ajsico, Rebeca quiilhui: </div>
<div class='p'>―Xiquita, ica nopa catli tijchihuili moicni, Esaú, yaya ama quinequi mitzmictis. 
<span class="verse" id="GN27_43">43&#160;</span>Yeca, nocone, techtlacaquili; xicholo nimantzi hasta tlali Harán hasta ichaj noicni, Labán. 
<span class="verse" id="GN27_44">44&#160;</span>Ximocahua nopona se ome xihuitl hasta quema ayacmo cualantos moicni. 
<span class="verse" id="GN27_45">45&#160;</span>Huan quema ya quielcajtos catli tijchihuilijtoc, nitlatitlanis ma mitzyolmelahuaca para ximocuepa. ¡Amo nijnequi niquinpolos ome noconehua ipan san se tonal! </div>
<div class='p'>
<span class="verse" id="GN27_46">46&#160;</span>Huan teipa Rebeca quiilhui Isaac: </div>
<div class='p'>―Ya nisiyajtoc por ni heteo ichpocame catli Esaú mocuilijtoc. Sintla Jacob mocuilis se ichpocatl catli ehua nica ipan tlali Canaán, más cuali ma nimiqui.  </div>
<div class='psalmlabel' id='GN28_0'> 28</div>
<div class='p'>
<span class="verse" id="GN28_1">1&#160;</span>Huajca Isaac quinotzqui Jacob, huan quitiochijqui huan quiilhui: “Amo ximosihuajti ica se sihuatl tlen ni tlali Canaán. 
<span class="verse" id="GN28_2">2&#160;</span>Xiya tlali Aram campa ichaj mohueyi tata Betuel huan ximosihuajti ihuaya se iichpoca motío Labán. 
<span class="verse" id="GN28_3">3&#160;</span>Toteco Catli Quipiya Nochi Chicahualistli ma mitztiochihua huan ma mitzmaca miyac moixhuihua para ipan ta ma quisaca nelmiyaqui masehualme catli itztose ipan miyac tlalme. 
<span class="verse" id="GN28_4">4&#160;</span>Toteco ma mitzmaca ta huan moteipan ixhuihua nopa tlatiochihuali catli quitencahuili Abraham. Ma anmechaxcati ni tlali campa ipan tiitztoque ama quen tiseyoc tlali ehuani pampa ya ni nopa tlali catli quitlajtolcahuili Abraham para quinmacas iteipan ixhuihua.” </div>
<div class='p'>
<span class="verse" id="GN28_5">5&#160;</span>Huajca quej nopa Isaac quititlanqui Jacob ipan tlali Aram. Huan Jacob ajsito ichaj Labán catli eliyaya icone Betuel catli ehua tlali Aram. Huan Labán eliyaya iicni Rebeca catli eliyaya inana Jacob huan Esaú. </div>
<div class='s'>Esaú mosihuajti </div>
<div class='p'>
<span class="verse" id="GN28_6">6&#160;</span>Esaú quimatqui para Isaac quimacac itlatiochihual Jacob huan quititlanqui ipan tlali Aram para ma mosihuajtiti nepa. Huan quinahuatijtoya ma amo mosihuajti ica se sihuatl catli ehua tlali Canaán. 
<span class="verse" id="GN28_7">7&#160;</span>Nojquiya quimatqui para Jacob quistoya para tlali Aram quen itata huan inana quiilhuijtoyaj. 
<span class="verse" id="GN28_8">8&#160;</span>Huajca Esaú momacac cuenta para itata amo quipactiyayaj sihuame catli ehuaj tlali Canaán campa inijuanti itztoyaj. 
<span class="verse" id="GN28_9">9&#160;</span>Yeca yajqui quiitato itío, Ismael, catli nojquiya icone Abraham. Nopona mosihuajti ihuaya se iichpoca catli itoca eliyaya Mahalat huan catli eliyaya iicni Nevaiot. Huajca Mahalat mochijqui isihua Esaú ininhuaya nopa sequinoc sihuame cananeos catli ya mocuilijtoya. </div>
<div class='s'>Toteco Dios monexti ica Jacob ipan Betel </div>
<div class='p'>
<span class="verse" id="GN28_10">10&#160;</span>Huan Jacob quistoya altepetl Beerseba huan yajqui ipan nopa ojtli catli yohui altepetl Harán. 
<span class="verse" id="GN28_11">11&#160;</span>Huan ajsic ipan se lugar huan nopona panoc nopa tlayohua pampa ya temotoya tonati. Huan quicuic se tetl huan quitequihui para itzonteto. Huan motejqui huan cochqui. 
<span class="verse" id="GN28_12">12&#160;</span>Huan quipixqui se temictli huan quiitayaya se escalera catli ijcatoya tlalchi huan ajsiyaya hasta ilhuicac. Huan itequihuajcahua TOTECO ipan temoyayaj huan tlejcoyayaj. 
<span class="verse" id="GN28_13">13&#160;</span>Nojquiya quiitayaya para TOTECO Dios itztoya huejcapa huan quiilhuiyaya: “Na niininTeco mohueyi tata Abraham huan motata Isaac. Ta huan moteipan ixhuihua niquinmacas ni tlali campa amantzi tiitztoc. 
<span class="verse" id="GN28_14">14&#160;</span>Moteipan ixhuihua elise nelmiyaqui quen imiyaca tlaltejpoctli catli amo aqui huelis quinpohuas. Huan mosemanase campa hueli. Yase hasta sur, huan norte, huan hasta campa hualquisa tonati huan hasta campa oncalaqui. Huan niquintiochihuas nochi familias ipan tlaltipactli ica ta huan moixhui. 
<span class="verse" id="GN28_15">15&#160;</span>Na niitztoc mohuaya. Nimitzmocuitlahuis campa hueli campa tiyas huan nijchihuas ximocuepa ipan ni tlali. Amo nimitztlahuelcahuas. Nijchihuas nochi catli mohuaya nimocajtoc nijchihuas.” </div>
<div class='p'>
<span class="verse" id="GN28_16">16&#160;</span>Huan quema Jacob isac, moilhui: “Nelía TOTECO itztoc ipan ni lugar huan amo nijmatiyaya.” </div>
<div class='p'>
<span class="verse" id="GN28_17">17&#160;</span>Huan Jacob majmajqui miyac huan moilhui: “¡Nica neltlatzejtzeloltic! ¡Nica eltoc ichaj Toteco! ¡Ni ipuerta ilhuicac!” </div>
<div class='p'>
<span class="verse" id="GN28_18">18&#160;</span>Huan hualmostla Jacob mejqui cualca huan quicuic nopa tetl catli quitequihuijtoya para itzonteto. Huan quiquetzqui quen se tlanextilijcayotl para nopona campa Toteco quicamanalhui. Huan nopa tetl quitequili aceite para quiiyocatlalis para Toteco. 
<span class="verse" id="GN28_19">19&#160;</span>Huan nechca nopona eltoya se altepetl catli itoca Tlahuili, pero Jacob quipatili itoca huan quitlalili Betel. (Betel quinequi quiijtos “ichaj Toteco”.) </div>
<div class='p'>
<span class="verse" id="GN28_20">20&#160;</span>Huan nopona Jacob quitestigojquetzqui Toteco Dios tlaque quichihuasquía huan quiijto: “Toteco, sintla ta nohuaya tiitztos huan techmocuitlahuis ipan ni noojhui catli nijchihua, huan sintla techtlamacas huan techmacas catli nimoquentis, huajca na nimitztequipanos. 
<span class="verse" id="GN28_21">21&#160;</span>Huan sintla amo nimococos huan nimocuepas ica cuali ipan ichaj notata, huajca san ta, TOTECO, nimitziximatis para noTeco. 
<span class="verse" id="GN28_22">22&#160;</span>Huan nica campa nijtlalijtoc ni tetl, elis mochaj, Toteco, campa nimitztencahuilis tlacajcahualistli. Huan nochipa nimitzmactilis se diezmo tlen nochi catli techmacas.”  </div>
<div class='psalmlabel' id='GN29_0'> 29</div>
<div class='s'>Jacob ipan Harán </div>
<div class='p'>
<span class="verse" id="GN29_1">1&#160;</span>Jacob sempa quiitzqui iojhui huan yajqui ipan se tlali nechca campa hualquisa tonati. </div>
<div class='p'>
<span class="verse" id="GN29_2">2&#160;</span>Huan nopona ipan potrero quiitac se ameli huan nechca mosentiliyayaj borregojme ipan eyi pamitl pampa nopa tlapiyalme momatque atlij ipan nopa ameli. Huan quitzactoyaj nopa ameli ica se tetl catli nelhueyi. 
<span class="verse" id="GN29_3">3&#160;</span>Huan momajtoyaj nopa tlamocuitlahuiani ma mochiyase hasta quema ya mosentilijtose nochi nopa borregojme catli sesen inijuanti iaxcahua huan san sejco quiijcuiniyayaj nopa hueyi tetl. Teipa quinamacayayaj ininborregojhua huan teipa san sejco sempa quitzacuayayaj ica nopa hueyi tetl. 
<span class="verse" id="GN29_4">4&#160;</span>Huajca Jacob quintlatzintoquili nopa tlamocuitlahuiani: </div>
<div class='p'>―¿Canque amochaj, nohuampoyohua? </div>
<div class='p'>Huan inijuanti tlananquilijque: </div>
<div class='p'>―Tihualahuij altepetl Harán. </div>
<div class='p'>
<span class="verse" id="GN29_5">5&#160;</span>Huajca quinilhui: </div>
<div class='p'>―¿Anquiiximatij Labán iixhui Nacor? </div>
<div class='p'>Huan quiilhuijque: </div>
<div class='p'>―Quena, tiquiximatij. </div>
<div class='p'>Huan Jacob quinilhui: </div>
<div class='p'>
<span class="verse" id="GN29_6">6&#160;</span>―¿San cuali itztoc? </div>
<div class='p'>Huan nopa tlamocuitlahuiani quiijtojque: </div>
<div class='p'>―Quena, itztoc cuali. Xiquita, ne huala iichpoca, Raquel, ihuaya iborregojhua. </div>
<div class='p'>
<span class="verse" id="GN29_7">7&#160;</span>Huajca Jacob quiijto: </div>
<div class='p'>―Noja cualca para anquintzacuase borregojme. ¿Para tlen amo anquinamacaj huan anquinhuicaj sempa ma tlacuajcuatij? </div>
<div class='p'>
<span class="verse" id="GN29_8">8&#160;</span>Pero nopa tlamocuitlahuiani quiijtojque: </div>
<div class='p'>―Amo hueli tijchihuaj. Monequi tijchiyase ma hualaca nochi borregojme huan tlamocuitlahuiani para sentic tiquijcuinise ni tetl catli ica quitzacuaj ni ameli para tiquinamacase toborregojhua. </div>
<div class='p'>
<span class="verse" id="GN29_9">9&#160;</span>Huan quema Jacob noja camanaltiyaya ininhuaya, ajsico Raquel ihuaya iborregojhua itata pampa eltoya itequi para quinmocuitlahuis. 
<span class="verse" id="GN29_10">10&#160;</span>Huan nimantzi quema Jacob quiitac Raquel, iichpoca itío Labán, ica iborregojhua, yajqui huan iseltzi quiijcuini nopa tetl catli ica quitzactoyaj nopa ameli. Huan quinamacac iborregojhua. 
<span class="verse" id="GN29_11">11&#160;</span>Teipa quitlajpalo huan quitzoponi huan pejqui choca chicahuac. 
<span class="verse" id="GN29_12">12&#160;</span>Huan Jacob quipohuili para yaya eliyaya icone Rebeca catli iicni Labán. Huajca Raquel motlalojtiyajqui huan quipohuilito itata. </div>
<div class='p'>
<span class="verse" id="GN29_13">13&#160;</span>Huan quema Labán quicajqui catli Raquel quipohuili, para Jacob eliyaya icone isihua icni, motlalojtejqui para quiseliti. Huan quinajnahuajqui, huan quitzoponi huan quihuicac ichaj. Teipa Jacob quipohuili para tlen hualajqui. 
<span class="verse" id="GN29_14">14&#160;</span>Huan Labán quiilhui: “Melahuac ta huan na san se toeso.” </div>
<div class='s'>Jacob tequitqui para Raquel huan Lea </div>
<div class='p'>Huan Jacob mocajqui ihuaya Labán se metztli. 
<span class="verse" id="GN29_15">15&#160;</span>Teipa Labán quiilhui: </div>
<div class='p'>―Amo hueli techtequipanos san tlapic san pampa nimoteiximatca. Techilhui quesqui tijnequi ma nimitztlaxtlahui. </div>
<div class='p'>
<span class="verse" id="GN29_16">16&#160;</span>Huan Labán quinpiyayaya ome iichpocahua. Nopa achtihui ejquetl itoca Lea huan nopa teipan ejquetl, Raquel. 
<span class="verse" id="GN29_17">17&#160;</span>Huan iixteyolhua Lea amo quipiyayaya miyac fuerza, pero Raquel eliyaya senquistoc yejyectzi. 
<span class="verse" id="GN29_18">18&#160;</span>Huan Jacob quiixtocayaya Raquel huan huajca quinanquili: </div>
<div class='p'>―Nimitztequipanos chicome xihuitl sintla techmacas Raquel para elis nosihua. </div>
<div class='p'>
<span class="verse" id="GN29_19">19&#160;</span>Huajca Labán tlananquili: </div>
<div class='p'>―Cualtitoc, más cuali nimitzmacas ta, huan amo se catli amo niquiximati. Huajca ximocahua nohuaya huan nimitzmacas. </div>
<div class='p'>
<span class="verse" id="GN29_20">20&#160;</span>Huan quej nopa Jacob tequitqui chicome xihuitl para Raquel, pero ya amo quimatqui sintla nelmiyac tonali pampa tlahuel quiicneliyaya. </div>
<div class='p'>
<span class="verse" id="GN29_21">21&#160;</span>Huan quema tlanqui nopa chicome xihuitl, Jacob quiilhui Labán: </div>
<div class='p'>―Techmaca nosihua para ma nimosihuajti ihuaya pampa ya tlanqui nopa tonali catli ica nimocajqui mohuaya para nitequitis. </div>
<div class='p'>
<span class="verse" id="GN29_22">22&#160;</span>Huajca Labán quinnotzqui nochi catli itztoyaj nopona para ma hualaca ipan nopa ilhuitl tlen nenamictili. 
<span class="verse" id="GN29_23">23&#160;</span>Pero ica tlayohua Labán quicuic Lea huan quihuiquili Jacob. Quej nopa quimacac Lea para elis isihua huan Jacob cochqui ihuaya. 
<span class="verse" id="GN29_24">24&#160;</span>Nojquiya Labán quimacac Lea se sihua tequipanojquetl catli itoca Zilpa para ma quipalehui. 
<span class="verse" id="GN29_25">25&#160;</span>Huan quema tlanesqui, Jacob momacac cuenta para cochtoya ihuaya Lea. Huajca yajqui quiilhuito Labán: </div>
<div class='p'>―¿Tlaque techchihuilijtoc? ¿Amo nimitztequipano para Raquel? Huajca ¿para tlen techcajcayajtoc? </div>
<div class='p'>
<span class="verse" id="GN29_26">26&#160;</span>Huan Labán quiilhui: </div>
<div class='p'>―Nica amo timomajtoque para monamictis nopa teipan ejquetl sintla ayamo monamictía nopa achtihui ejquetl. 
<span class="verse" id="GN29_27">27&#160;</span>Xicaxiti se semana ihuaya Lea, huan teipa nojquiya timitzmacase Raquel sintla timotemacas titequitis nohuaya seyoc chicome xihuitl. </div>
<div class='p'>
<span class="verse" id="GN29_28">28&#160;</span>Huan Jacob motemacac. Huan quema tlanqui se semana inenamictilis ihuaya Lea, Labán quimactili Raquel para isihua. 
<span class="verse" id="GN29_29">29&#160;</span>Labán nojquiya quimacac Raquel se sihua tequipanojquetl catli itoca Bilha para ma quipalehui. 
<span class="verse" id="GN29_30">30&#160;</span>Huan Jacob mosansejcotili ihuaya Raquel huan más quiicneli que Lea, masque monequiyaya quitequipanos Labán seyoc chicome xihuitl por ya. </div>
<div class='s'>Iconehua Jacob </div>
<div class='p'>
<span class="verse" id="GN29_31">31&#160;</span>Huan quema TOTECO quiitac para Jacob amo quiicneliyaya Lea, quichijqui ma conepiya, pero Raquel quichijqui ma amo conepiya. 
<span class="verse" id="GN29_32">32&#160;</span>Huan Lea conecuic huan quipixqui se icone catli quitocaxti Rubén. (Rubén quinequi quiijtos “quiitac notequipachol”.) Quej nopa quitocaxti pampa quiijto: “TOTECO quiitac quenicatza tlahuel nimotequipachohuayaya huan nechmacatoc se conetl, yeca ama nohuehue nechnequis.” </div>
<div class='p'>
<span class="verse" id="GN29_33">33&#160;</span>Teipa Lea quipixqui seyoc icone catli quitocaxti Simeón. (Simeón quinequi quiijtos “se catli tlacaqui”.) Quej nopa quitocaxti pampa Lea quiijto: “TOTECO quicactoc para amo nechicnelía huan yeca nechmacac seyoc nocone.” </div>
<div class='p'>
<span class="verse" id="GN29_34">34&#160;</span>Huan seyoc huelta Lea quipixqui seyoc icone huan quitocaxti Leví. (Leví quinequi quiijtos “motlatzquilijtoc”.) Quej nopa quitocaxti pampa quiijto: “Ama nohuehue itztos más nohuaya pampa ya nijmacatoc eyi oquichpilme.” </div>
<div class='p'>
<span class="verse" id="GN29_35">35&#160;</span>Huan Lea quipixqui seyoc icone catli quitocaxti Judá. (Judá quinequi quiijtos “nijpaquilismacas”.) Quej nopa quitocaxti pampa quiijto: “Ni huelta, quena, nijpaquilismacas TOTECO.” </div>
<div class='p'>Teipa ayacmo conepixqui.  </div>
<div class='psalmlabel' id='GN30_0'> 30</div>
<div class='p'>
<span class="verse" id="GN30_1">1&#160;</span>Quema Raquel quiitac para amo hueliyaya quimaca coneme Jacob, pejqui quicualancaita iachtihui ejca icni, Lea, huan quiilhui ihuehue: </div>
<div class='p'>―Techmaca coneme pampa sintla amo, nimiquis. </div>
<div class='p'>
<span class="verse" id="GN30_2">2&#160;</span>Pero Jacob cualanqui ihuaya huan quiilhui: </div>
<div class='p'>―¡Amo naya niDios! Yaya TOTECO catli amo mitzcahuilía xiconepiya. </div>
<div class='p'>
<span class="verse" id="GN30_3">3&#160;</span>Huajca Raquel quiilhui ihuehue: </div>
<div class='p'>―Huajca xijcui notequipanojca Bilha huan ximocahua ihuaya. Huan quema yaya quinpiyas coneme, elis quen na noconehua. </div>
<div class='p'>
<span class="verse" id="GN30_4">4&#160;</span>Quej ni Raquel quimacac Jacob itequipanojca, Bilha, para ma quinpiya coneme ihuaya. Huan Jacob mosansejcotili ihuaya Bilha, 
<span class="verse" id="GN30_5">5&#160;</span>huan ya quimacac Jacob se icone. 
<span class="verse" id="GN30_6">6&#160;</span>Huajca Raquel quiijto: “Toteco quichijtoc catli xitlahuac para na pampa quicajqui catli nijtlajtlani huan nechmacac se nocone. Yeca ni oquichpil itoca elis Dan.” (Dan quinequi quiijtos “yaya quichijtoc catli xitlahuac para na”.) </div>
<div class='p'>
<span class="verse" id="GN30_7">7&#160;</span>Teipa Bilha, itequipanojca Raquel, quimacac Jacob seyoc icone. 
<span class="verse" id="GN30_8">8&#160;</span>Huajca Raquel quiijto: “Nimohuilantoc ihuaya noachtihui ejca icni huan nijtlantoc. Yeca ni oquichpil itoca elis Neftalí.” (Neftalí quinequi quiijtos “notlahuilancayo”.) </div>
<div class='p'>
<span class="verse" id="GN30_9">9&#160;</span>Quema Lea quiitac para ayacmo hueliyaya conepiya, quimacac Jacob itequipanojca, Zilpa para ma conepiya ihuaya. 
<span class="verse" id="GN30_10">10&#160;</span>Huan quema Zilpa quimacac se icone Jacob, 
<span class="verse" id="GN30_11">11&#160;</span>Lea quiijto: “¡Se suerte! Yeca nopa oquichpil itoca elis Gad.” (Gad quinequi quiijtos “suerte”.) </div>
<div class='p'>
<span class="verse" id="GN30_12">12&#160;</span>Teipa Zilpa quimacac Jacob seyoc icone, 
<span class="verse" id="GN30_13">13&#160;</span>huan Lea quiijto: “¡Paquilistli! Ama sihuame quiijtose para nipaqui. Yeca nopa oquichpil itoca elis Aser.” (Aser quinequi quiijtos “paquilistli”.) </div>
<div class='p'>
<span class="verse" id="GN30_14">14&#160;</span>Se tonal Rubén yajqui mila quema eliyaya trigo pixquistli huan nopona quipanti se tlamantli xihui pajtli huan quihuiquili inana, Lea. Nopa xihui pajtli itoca eliyaya mandrágoras huan nochi quiijtohuayayaj para nopa xihuitl quichihua se tlacatl más ma quiicneli isihua. Huan quema Raquel quiitac nopa cuali xihui pajtli, quiilhui Lea: </div>
<div class='p'>―Techchihuili se favor, techmaca se ome nopa xihui pajtli catli mocone quihualicac. </div>
<div class='p'>
<span class="verse" id="GN30_15">15&#160;</span>Pero Lea quiilhui: </div>
<div class='p'>―¿Timoilhuía se quentzi tlamantli para techcuilijtoc nohuehue, huan nojquiya tijnequi techcuilis ni cuali xihui pajtli catli nocone nechhualiquili? </div>
<div class='p'>Huan Raquel quiijto: </div>
<div class='p'>―Sintla techmacas se quentzi ixihui pajyo mocone, nijcahuilis Jacob ma cochi mohuaya ni tlayohua. </div>
<div class='p'>
<span class="verse" id="GN30_16">16&#160;</span>Huajca ica tiotlac Lea quinamiquito Jacob quema hualayaya tlen imil huan quiilhui: </div>
<div class='p'>―Ama ticochis nohuaya pampa nimitzpatlatoc ica se cuali xihui pajtli catli nocone nechhualiquili. </div>
<div class='p'>Huajca nopa tlayohua Jacob cochqui ihuaya Lea. 
<span class="verse" id="GN30_17">17&#160;</span>Huan Toteco Dios quitlacaquili catli Lea quitlajtlani, huan conecuic huan quimacac Jacob imacuilpa cone. 
<span class="verse" id="GN30_18">18&#160;</span>Huajca Lea quiijto: “Ni oquichpil itoca elis Isacar.” (Isacar quinequi quiijtos “se tlaxtlahuili”.) “Quej nopa nijtocaxtis pampa Toteco Dios nechmacatoc notlaxtlahuil pampa nijmacac nohuehue notequipanojca.” </div>
<div class='p'>
<span class="verse" id="GN30_19">19&#160;</span>Teipa Lea conecuic huan quimacac Jacob ichicuasempa cone, 
<span class="verse" id="GN30_20">20&#160;</span>huan quiijto: “Dios nechmacatoc se cuali nemactli. Ama nohuehue nechtlepanitas pampa ya nijmacatoc chicuaseme oquichpilme. Yeca ni oquichpil itoca elis Zabulón.” (Zabulón quinequi quiijtos “tlatlepanitacayotl”.) </div>
<div class='p'>
<span class="verse" id="GN30_21">21&#160;</span>Teipa Lea quipixqui se sihuapil catli quitocaxti Dina. 
<span class="verse" id="GN30_22">22&#160;</span>Pero Toteco Dios nojquiya quielnamijqui Raquel. Quicajqui catli quitlajtlaniyaya huan quicahuili ma conepiya. 
<span class="verse" id="GN30_23">23&#160;</span>Huan Raquel conecuic huan quitlacatilti se oquichpil huan quiijto: “Toteco Dios nechquixtilijtoc nopa pinahualistli para amo hueli niconepiya. 
<span class="verse" id="GN30_24">24&#160;</span>Ma TOTECO nechcahuili nijpiyas seyoc.” Yeca quitocaxti José. (José quinequi quiijtos “seyoc”.) </div>
<div class='s'>Momiyaquilijque itlapiyalhua Jacob </div>
<div class='p'>
<span class="verse" id="GN30_25">25&#160;</span>Teipa quema Raquel quitlacatiltijtoya José, Jacob quiilhui Labán: </div>
<div class='p'>―Techcahuili nimocuepas ipan notlal 
<span class="verse" id="GN30_26">26&#160;</span>ininhuaya noconehua huan nosihuajhua pampa nimitztequipanojtoc por inijuanti. Huajca ama techcahuili ma niya. Cuali tijmati quen nimitztequipanojtoc. </div>
<div class='p'>
<span class="verse" id="GN30_27">27&#160;</span>Pero Labán quinanquili: </div>
<div class='p'>―Sintla tinohuampox, ximocahua nohuaya pampa se tlajtol pannextijquetl catli quimati tlaita para TOTECO nechilhui yaya nechtiochijtoc por ta. 
<span class="verse" id="GN30_28">28&#160;</span>San techilhui quesqui tijnequi tijtlanis huan nimitztlaxtlahuis. </div>
<div class='p'>
<span class="verse" id="GN30_29">29&#160;</span>Huajca Jacob quiilhui: </div>
<div class='p'>―Cuali tijmati quenicatza nimitztequipanojtoc huan quenicatza niquinmocuitlahuijtoc motlapiyalhua. 
<span class="verse" id="GN30_30">30&#160;</span>Nelquentzi tijpiyayaya quema ayamo nihualayaya huan ama tijpiya tlahuel miyac. TOTECO mitztiochijtoc campa hueli niitztoya, pero ¿hasta quema nipehuas nitequitis para nofamilia? </div>
<div class='p'>
<span class="verse" id="GN30_31">31&#160;</span>Huan Labán quiilhui: </div>
<div class='p'>―¿Quesqui tijnequi ma nimitztlaxtlahuis? </div>
<div class='p'>Huan Jacob quinanquili: </div>
<div class='p'>―Amo tleno techtlaxtlahui. Noja niquinmocuitlahuis moborregojhua sintla tijselis catli nimitzilhuis. 
<span class="verse" id="GN30_32">32&#160;</span>Ma tiyaca campa moborregojhua huan ama niquiniyocaquixtis nochi chivojme huan borregojme catli cuicuiltique huan pijpintojtique. Nochi chivojme catli amo senquistoc chocoxtique huan nochi borregojme catli amo senquistoc chipahuaque elise noaxcahua. Ya nopa elis notlaxtlahuil. 
<span class="verse" id="GN30_33">33&#160;</span>Quej nopa mostla huiptla, huelis tijtlachiliqui catli nijtlantoc huan nimantzi tijmatis sintla nijchihua catli cuali mohuaya o amo. Pampa sintla ipan notlapiyalhua oncas chivojme catli chocoxtique huan borregojme catli chipahuaque, huajca tijmatis ya nopa nimitzichtequilijtoc. </div>
<div class='p'>Huan Labán quiijto: </div>
<div class='p'>
<span class="verse" id="GN30_34">34&#160;</span>―Cualtitoc, quej nopa ma eli. </div>
<div class='p'>
<span class="verse" id="GN30_35">35&#160;</span>Huan ipan nopa tonal Labán quiniyocaquixti nochi pilborregojtzitzi catli cuicuiltique, huan nochi chivojme catli pintojtique o catli quipixtoya quentzi chipahuac, huan quinmacac iconehua Jacob para ma quinmocuitlahuica. 
<span class="verse" id="GN30_36">36&#160;</span>Teipa iconehua quinhuicaque huejca quen eyi tonali tlen ojtli ihuejcaca tlen ichaj Jacob. </div>
<div class='p'>Huan Jacob noja mocajqui huan quinmocuitlahui iborregojhua Labán. 
<span class="verse" id="GN30_37">37&#160;</span>Huan Jacob quitzontejqui cuamacuayotl xoxohuic tlen nopa cuame álamo, almendro huan castaño, huan iyocatzitzi quixixinqui para ma nesi cuicuiltic, chipahuac huan chocoxtic. 
<span class="verse" id="GN30_38-39">38-39&#160;</span>Teipa nopa pitzajcuahuitl quitlali campa atliyayaj nopa tlapiyalme pampa nopona momatque momamaj. Huan ya nopa quichihuayaya para ininconehua ma tlacatica cuicuiltique, majmanchadojtique huan pijpintojtique. 
<span class="verse" id="GN30_40">40&#160;</span>Huan Jacob quiniyocaquixtiyaya nopa sihua borregojme catli senquistoc chipahuaque catli eliyaya iaxcahua Labán huan amo quincahuiliyaya ioquich borregojhua Labán catli chipahuaque ma quinnechcahuica para ma quinconemacaca. San quincahuiliyaya ma quinmamaltica oquich borregojme catli yayahuique catli ya iaxcahua para ma quinpiyaca ininconehua catli cuicuiltique huan yeca ininconehua elise iaxcahua ya. Quej nopa Jacob quisencajqui catli ya itlapiyalhua iyoca tlen itlapiyalhua Labán. 
<span class="verse" id="GN30_41">41&#160;</span>Nojquiya mojmostla quema nopa tlapiyalme catli tomahuaque huan tetique momamayayaj, Jacob quitlaliyaya nopa pitzajcuahuitl catli iyocatzitzi quixixintoya campa atliyayaj para ma quiitaca. 
<span class="verse" id="GN30_42">42&#160;</span>Pero quema hualayayaj tlapiyalme catli cocoxquetique, amo quitlaliyaya nopa pitzajcuahuitl. Yeca nopa tlapiyalme catli más cocoxquetique mocajque para Labán huan catli más tomahuaque para Jacob. 
<span class="verse" id="GN30_43">43&#160;</span>Quej nopa Jacob moricojchijqui huan quinpixqui tlahuel miyac borregojme. Nojquiya quinpixqui miyac tlaca tequipanohuani huan sihua tequipanohuani huan tlahuel miyac camellos huan burrojme.  </div>
<div class='psalmlabel' id='GN31_0'> 31</div>
<div class='s'>Jacob cholo tlen Labán </div>
<div class='p'>
<span class="verse" id="GN31_1">1&#160;</span>Pero Jacob quimatqui para iconehua Labán quiijtojtinemiyayaj para yaya quicuitoya nochi catli iaxca inintata, Labán huan ica ya nopa Jacob moricojchijtoya. 
<span class="verse" id="GN31_2">2&#160;</span>Nojquiya momacac cuenta para Labán ayacmo quitlachiliyaya cuali quen achtihuiya. 
<span class="verse" id="GN31_3">3&#160;</span>Huajca TOTECO quiilhui Jacob: “Ximocuepa itlal motatahua campa itztoque moteiximatcahua huan na niyas mohuaya.” </div>
<div class='p'>
<span class="verse" id="GN31_4">4&#160;</span>Huajca Jacob tlatitlanqui ma quinnotzatij Raquel huan Lea para ma hualaca ipan nopa potrero campa yaya itztoya ihuaya iborregojhua. 
<span class="verse" id="GN31_5">5&#160;</span>Huan Jacob quinilhui: </div>
<div class='p'>―Nimomaca cuenta para amotata ayacmo nechita san se quen achtihuiya, pero noTeco Dios catli notata quitequipanohua nochipa nohuaya nemi. 
<span class="verse" id="GN31_6">6&#160;</span>Cuali anquimatij nijtequipanojtoc amotata hasta campa nihueltoc, 
<span class="verse" id="GN31_7">7&#160;</span>huan ya nechcajcayajtoc huan nechpatilijtoc notlaxtlahuil majtlactli hueltas. Pero masque ya nopa, Toteco Dios amo quicahuilijtoc ma nechcoco. 
<span class="verse" id="GN31_8">8&#160;</span>Quema Labán quiijto nechtlaxtlahuis ica tlapiyalme catli manchadojtique, nochi tlacatiyayaj manchadojtique. Huan quema quiijto nechtlaxtlahuis ica catli cuicuiltique, nochi tlacatiyayaj cuicuiltique. 
<span class="verse" id="GN31_9">9&#160;</span>Quej nopa Toteco Dios quicuili itlapiyalhua para nechmacas. </div>
<div class='p'>
<span class="verse" id="GN31_10">10&#160;</span>“Se tonal quema nopa tlapiyalme momamayayaj, nijpixqui se temictli. Huan ipan temictli niquitac para nochi oquich chivojme catli tlamamayayaj elque cuicuiltique, manchadojtique huan pijpintojtique. 
<span class="verse" id="GN31_11">11&#160;</span>Ipan nopa temictli itequihua Toteco Dios nechnojnotzqui ica notoca huan nijnanquili: ‘Nica niitztoc.’ 
<span class="verse" id="GN31_12">12&#160;</span>Huajca yaya nechilhui: ‘Xijtlachili cuali huan tiquitas para nochi oquichme catli quinconemacaj nopa sihua borregojme itztoque cuicuiltique, manchadojtique huan pijpintojtique. Quen nopa eltoc pampa niquitztoc nochi catli amo xitlahuac mitzchihuilijtoc Labán. 
<span class="verse" id="GN31_13">13&#160;</span>Na nimoTeco catli nimonexti ipan Betel campa ta tijquetzqui nopa tetl quen se tlanextilijcayotl, huan techtlajtolcahuili catli techchihuilisquía. ¡Xiisihui huan xiquisa tlen nica huan ximocuepa ipan nopa tlali campa titlacatqui!’ Quen nopa Toteco nechilhui.” </div>
<div class='p'>
<span class="verse" id="GN31_14">14&#160;</span>Huajca Raquel huan Lea tlananquilijque: </div>
<div class='p'>―Tojuanti ayacmo tleno tijpiyaj ipan ichaj totata. 
<span class="verse" id="GN31_15">15&#160;</span>Techchihua quen amo techiximati. Technemacac huan nochi catli quiseli por tojuanti ya quitlamilti. 
<span class="verse" id="GN31_16">16&#160;</span>Nelía nochi ricojyotl catli Toteco Dios quiquixtilijtoc totata eltoc toaxca huan iniaxca toconehua. Huajca xijchihua nochi catli Toteco Dios mitznahuatijtoc. </div>
<div class='s'>Jacob quistejqui tlali Aram </div>
<div class='p'>
<span class="verse" id="GN31_17-18">17-18&#160;</span>Huajca Jacob mocualtlali para mocuepas ipan tlali Canaán campa itztoya itata, Isaac. Quinilhui iconehua huan isihuajhua ma tlejcoca ipan camellos. Huan quicuic nochi catli iniaxca huan quistejque ipan ojtli. Nojquiya quinhuicac nochi tlapiyalme catli quinselijtoya por itequi ipan tlali Aram. Quej nopa quisqui para mocuepas tlali Canaán campa itztoya itata, Isaac. 
<span class="verse" id="GN31_19">19&#160;</span>Huan Labán yajtoya huejca para quinximas iborregojhua huan Raquel quiichtequili itiotzitzi para quihuicas ihuaya. 
<span class="verse" id="GN31_20">20&#160;</span>Nojquiya Jacob quicajcayajqui Labán nopa Aram ejquetl pampa amo quiilhui sintla quisasquía. 
<span class="verse" id="GN31_21">21&#160;</span>San cholojtejqui ica nochi catli iaxca, huan quipanoc nopa hueyatl Eufrates huan yajqui campa nopa tepeme ipan tlali Galaad. </div>
<div class='s'>Labán quitepotztocac Jacob </div>
<div class='p'>
<span class="verse" id="GN31_22">22&#160;</span>Eyi tonali teipa, quiilhuijque Labán para Jacob cholojtoya. 
<span class="verse" id="GN31_23">23&#160;</span>Huajca Labán ihuaya iteiximatcahua yajqui quintepotztocatiyajqui huan ica chicome tonali quinajsitoj ipan cuatitla ipan tlali Galaad. 
<span class="verse" id="GN31_24">24&#160;</span>Pero nopa tlayohua Toteco Dios monexti ica Labán nopa tlali Aram ejquetl, ipan se temictli huan quiilhui: “Ximotlachili para amo xijnojnotza Jacob ica cualantli.” </div>
<div class='p'>
<span class="verse" id="GN31_25">25&#160;</span>Huan Jacob quiquetztoya ichaj tlen yoyomitl campa tepeme ipan tlali Galaad huan nopona Labán quiajsito. Huan nojquiya nopona Labán quiquetzqui ichaj tlen yoyomitl. 
<span class="verse" id="GN31_26">26&#160;</span>Huan Labán quitlatzintoquili Jacob: </div>
<div class='p'>―¿Tlaque tijchijtoc? ¿Para tlen techcajcayajtoc? ¡Tiquinhualicatoc nica noichpocahua quen itztosquíaj ipan se tlahuilancayotl! 
<span class="verse" id="GN31_27">27&#160;</span>¿Para tlen techcajcayajtoc huan ticholojtejqui huan amo tleno techilhui? Sintla nijmajtosquía, na nimitzmacajtosquía ica paquilistli, huan ica tlapitzali, huan tambores huan arpa. 
<span class="verse" id="GN31_28">28&#160;</span>Niyon amo techcahuili ma niquintzoponi noichpocahua huan noixhuihua. ¡Tijchijqui se huihuiyotl! 
<span class="verse" id="GN31_29">29&#160;</span>Na nihueltosquía nimechchihuilijtosquía catli fiero, pero tlayohua nechnojnotzqui Toteco Dios catli motata quitequipanohua huan nechilhui ma nimotlachili para amo nimitznojnotzas ica cualantli. 
<span class="verse" id="GN31_30">30&#160;</span>Sintla nelía tiquistoc pampa tijnequi timocuepas ichaj motata, cualtitoc. Pero ¿para tlen techichtequili notiotzitzi? </div>
<div class='p'>
<span class="verse" id="GN31_31">31&#160;</span>Huajca Jacob quinanquili Labán: </div>
<div class='p'>―Nelía nimajmajqui. Nimoilhui para nohueli techquixtilisquía moichpocahua masque amo nijnequisquía. 
<span class="verse" id="GN31_32">32&#160;</span>Pero sintla se catli nica itztoc quipiya motiotzitzi, ¡ma miqui! Toteiximatcahua nica itztoque testigos. Huajca xijtemo sintla tijhualicaj se tlamantli catli moaxca huan sintla tijpantía, xijhuica. </div>
<div class='p'>Pero Jacob amo quimatiyaya sintla Raquel quiichtectoya nopa itiotzitzi. </div>
<div class='p'>
<span class="verse" id="GN31_33">33&#160;</span>Huajca Labán calajqui ipan ichaj Jacob huan ipan ininchaj nopa ome sihua tequipanohuani. Teipa calajqui ipan ichaj Lea, pero amo quinpanti itiotzitzi. Huan quema quisayaya ipan ichaj Lea para calaquis ipan ichaj Raquel, 
<span class="verse" id="GN31_34">34&#160;</span>Raquel quincuic nopa tiotzitzi huan quitlali iijtic catli ica quipejpechtía icamello huan ipan mosehui. Huan Labán quintemo nochi calijtic huan amo quinpanti. 
<span class="verse" id="GN31_35">35&#160;</span>Huan Raquel quiilhui: </div>
<div class='p'>―Papá, amo xicualani sintla amo nimotlanana moixtla pampa ama nijpiya nococolis catli totequijya tisihuame. </div>
<div class='p'>Huan Labán quintemo itiotzitzi campa hueli, pero amo quinpanti. </div>
<div class='p'>
<span class="verse" id="GN31_36">36&#160;</span>Huan Jacob cualanqui huan quiajhuac Labán ica ni camanali: </div>
<div class='p'>―¿Tlaque amo cuali nijchijtoc? ¿Catlique notlajtlacol catli ica miyac cualantli techtepotztocatoc? 
<span class="verse" id="GN31_37">37&#160;</span>Tijtlajtlachilijtoc nochi tlamantli catli noaxca huan ¿tlaque tijpantijtoc tlen mochaj? ¡Xijtlali nica iixpa moteiximatcahua huan noteiximatcahua para ma quiijtoca ajqueya tlen tiome quiijtohua catli melahuac! 
<span class="verse" id="GN31_38">38&#160;</span>Ica nopa 20 xihuitl catli nitequitqui mohuaya, amo quema moconetlahuisojque moborregojhua, niyon mochivojhua huan amo quema nijcuajqui niyon se. 
<span class="verse" id="GN31_39">39&#160;</span>Amo quema nimitzhualiquili tlapiyalme catli quinmictiyayaj tecuanime. San na nitlaxtlahuayaya por catli polihuiyaya. Sintla tonaya o tlayohua sequinoc nechtlachtequiliyayaj, ta techinamayaya. 
<span class="verse" id="GN31_40">40&#160;</span>Tonaya nitonalmiquiyaya huan tlayohua nisecmiquiyaya huan nimocochsosolohuayaya. 
<span class="verse" id="GN31_41">41&#160;</span>Quen nopa eltoya para 20 xihuitl ipan mochaj. Para sesen moichpocahua nimitztequipano chicome xihuitl huan para motlapiyalhua nitequitqui chicuasen xihuitl. Huan majtlactli hueltas techpatili notlaxtlahuil. 
<span class="verse" id="GN31_42">42&#160;</span>Sintla amo itztosquía nohuaya noTeco Dios catli iTeco nohueyi tata Abraham huan notata Isaac, nelía techtitlanisquía san nomax. Pero Toteco Dios quiitac quenicatza nitequitqui hasta tlahuel nisiyajqui. Quiitac miyac nimotequipachohuayaya huan yeca tlayohua mitzajhuac. </div>
<div class='s'>Jacob huan Labán quichijque se camanali </div>
<div class='p'>
<span class="verse" id="GN31_43">43&#160;</span>Huajca Labán quinanquili Jacob: </div>
<div class='p'>―Ni ichpocame noichpocahua, ni ixhuime noixhuihua. Ni tlapiyalme notlapiyalhua. Nochi catli nica tiquita noaxca. Amo tleno amo cuali huelis niquinchihuilis noichpocahua o ininconehua. 
<span class="verse" id="GN31_44">44&#160;</span>Yeca xihuala huan ma tijchihuaca se camanal sencahuali catli elis quen se testigo catli techitase tiome para ma tijchihuaca nochi catli quiijtohua. </div>
<div class='p'>
<span class="verse" id="GN31_45">45&#160;</span>Huajca Jacob quicuic se tetl huan quiquetzqui quen se tlanextilijcayotl, 
<span class="verse" id="GN31_46">46&#160;</span>huan quinilhui iteiximatcahua: </div>
<div class='p'>―¡Xijsentilica teme! </div>
<div class='p'>Huan nochi quisentilijque teme huan quimontonojque huan nopona tlacuajque nechca nopa temontomitl. 
<span class="verse" id="GN31_47">47&#160;</span>Huan Labán quitocaxti nopa lugar Jegar Sahaduta ipan ya icamanal. (Jegar Sahaduta quinequi quiijtos “testigo”.) Huan Jacob quitocaxti Galaad ipan tlen ya icamanal. (Galaad ipan icamanal Jacob quinequi quiijtos “testigo”.) </div>
<div class='p'>
<span class="verse" id="GN31_48">48&#160;</span>Huajca Labán quiilhui: </div>
<div class='p'>―Ni temontomitl mocahuas quen testigo catli techitas tiome para ma tijtlamichihuaca catli tiquijtojque. </div>
<div class='p'>Huan yeca teipa motocaxti Galaad nopona, 
<span class="verse" id="GN31_49">49&#160;</span>huan nojquiya itoca elqui Mizpa. (Mizpa quinequi quiijtos “se torre catli tlachiya”.) Pampa Labán quiijto: </div>
<div class='p'>―Ma TOTECO techtlachili tiome quema ayacmo huelis timoitase. 
<span class="verse" id="GN31_50">50&#160;</span>Huan sintla tiquincualancaitas noichpocahua o timocuilis sequinoc sihuame, masque amo niaqui para niquitas, xijmati para san yaya Toteco Dios quitlachilis. </div>
<div class='p'>
<span class="verse" id="GN31_51">51&#160;</span>Huan Labán noja quiilhui Jacob: </div>
<div class='p'>―Xiquita, nica nijtlalijtoc ni temontomitl catli elis se tlanextilijcayotl tlatlajco tiome. 
<span class="verse" id="GN31_52">52&#160;</span>Ni teme elise testigos para niyon ta, niyon na, amo quema tijpanose ni nepamitl para timoixpanose. 
<span class="verse" id="GN31_53">53&#160;</span>Toteco Dios catli iTeco mohueyi tata, Abraham, huan nohueyi tata, Nacor, ma quiijto ajqueya tlen tojuanti quichihua catli cuali. </div>
<div class='p'>Huajca Jacob quitestigojquetzqui Toteco catli itata, Isaac, quihueyichihua. 
<span class="verse" id="GN31_54">54&#160;</span>Teipa nopona quimacac tlacajcahualistli Toteco huan quinnotzqui iteiximatcahua ma tlacuaquij. Huan nochi tlacuajque huan mocajque nopa tlayohua campa nopa tepetl. </div>
<div class='p'>
<span class="verse" id="GN31_55">55&#160;</span>Hualmostla ica ijnaloc, Labán mejqui, huan quintzoponi iixhuihua, huan iichpocahua huan quintiochijqui. Teipa mocuepqui para itlal.  </div>
<div class='psalmlabel' id='GN32_0'> 32</div>
<div class='s'>Jacob huan Esaú mopantijque </div>
<div class='p'>
<span class="verse" id="GN32_1">1&#160;</span>Huan quema Jacob quisqui huan nejnemiyaya ipan ojtli, sequin itequihuajcahua Toteco Dios quinamiquicoj. 
<span class="verse" id="GN32_2">2&#160;</span>Quema Jacob quinitac, quiijto: “Nica tonilijque Toteco Dios huan itequihuajcahua.” Yeca quitocaxti nopa lugar Mahanaim. (Mahanaim quinequi quiijtos “campa ompamitl tonilijque”.) </div>
<div class='p'>
<span class="verse" id="GN32_3">3&#160;</span>Huan Jacob quintitlanqui itlayolmelajcahua imelac hasta Seir ipan tlali Edom para quiitatij iicni, Esaú. 
<span class="verse" id="GN32_4">4&#160;</span>Huan Jacob quinilhui: “Xiquilhuitij Esaú para niitequipanojca niitztoya ihuaya Labán nochi ni xihuitl, 
<span class="verse" id="GN32_5">5&#160;</span>huan para niquinpiya huacaxme, burrojme, borregojme huan chivojme. Nojquiya niquinpiya tequipanohuani tlacame huan sihuame. Xiquilhuitij nimechtitlani annotlayolmelajcahua para anquiitase para yaya ma quimati nihuala huan ma techselis ica cuali.” </div>
<div class='p'>
<span class="verse" id="GN32_6">6&#160;</span>Huan quema nopa tlayolmelahuani mocuepque, quiilhuijque Jacob: </div>
<div class='p'>―Tiyajque tiquitatoj moicni, Esaú huan ya huala para mitzseliqui ihuaya 400 tlacame. </div>
<div class='p'>
<span class="verse" id="GN32_7">7&#160;</span>Huan quema Jacob quicajqui ya nopa, majmajqui miyac huan pejqui tlahuel motequipachohua. Huajca quintlajcoxelo nopa tlacame catli itztoyaj ihuaya huan san se quichijqui ica nopa borregojme, huacaxme huan camellos, 
<span class="verse" id="GN32_8">8&#160;</span>pampa moilhui: “Sintla Esaú huala ica imiyaca huan quinhuilanas se tlajco notequipanojcahua, huajca ne seyoc tlajco huelis cholose.” 
<span class="verse" id="GN32_9">9&#160;</span>Huan pejqui motlatlajtía ica TOTECO huan quiilhui: “Toteco Dios, ta catli tiiTeco nohueyi tata Abraham huan notata Isaac. Ta techilhui ma nimocuepa campa noteiximatcahua ipan notlal huan tijchihuasquía nochi ma quisa cuali. 
<span class="verse" id="GN32_10">10&#160;</span>Amo quinamiqui techtlasojtlas huan techchihuilis catli timocajtoc para tijchihuas. Quema niquisqui notlal huan nijpanoc ni hueyatl Jordán, san nocuatopil nijpiyayaya, huan ama niquinpiya miyaqui noconehua hasta mochihuaj ome hueyi pamitl pampa hueyi techtiochijtoc. 
<span class="verse" id="GN32_11">11&#160;</span>Toteco Dios, ama se favor, techmanahui imaco noicni, Esaú. Niquimacasi para hualas nechmictis huan quinmictiqui ni sihuame huan coneme. 
<span class="verse" id="GN32_12">12&#160;</span>Pero ta tiquijtojtoc tijchihuas para nochi ma quisa cuali huan para noteipan ixhuihua elise nelmiyaqui quen xali nepa ipan hueyi atl catli amo hueli mopohua.” </div>
<div class='p'>
<span class="verse" id="GN32_13">13&#160;</span>Huan nopa tlayohua Jacob quitlapejpeni catli quipixtoya para quitlamajmacas iicni, Esaú. 
<span class="verse" id="GN32_14">14&#160;</span>Huan quiniyocatlali 200 sihua chivojme, 20 oquich chivojme, 200 sihua borregojme, 20 oquich borregojme, 
<span class="verse" id="GN32_15">15&#160;</span>huan 30 sihua camellos ininhuaya ininconehua. Nojquiya quiniyocatlali 40 huacaxme, 10 torojme, 20 sihua burrojme huan 10 oquich burrojme. 
<span class="verse" id="GN32_16">16&#160;</span>Teipa quinmactili itequipanojcahua huan quinxejxelo sesen tlamantli tlapiyalme huan quinilhui: </div>
<div class='p'>―Xitlayacanaca huan amo xiquincahuilica ma mosansejcotilica sequinoc tlamantli tlapiyalme. Se pamitl tlen se tlamantli tlapiyalme ma tlayacana, huan teipa ica quentzi ma huala seyoc pamitl ica seyoc tlamantli tlapiyalme. </div>
<div class='p'>
<span class="verse" id="GN32_17">17&#160;</span>Huan Jacob quinilhui itequipanojcahua catli tlayacanayayaj: </div>
<div class='p'>―Quema anquipantise noicni, Esaú, huan anmechtlatzintoquilis ajqueya amoteco huan canque anyohuij huan ajqueya iaxca nopa tlapiyalme catli anquinhuicaj, 
<span class="verse" id="GN32_18">18&#160;</span>xijnanquilica: ‘Ni se nemactli para ta, toteco Esaú. Jacob, motequipanojca, mitztitlanilía huan ya huala totepotzco.’ </div>
<div class='p'>
<span class="verse" id="GN32_19">19&#160;</span>Nojquiya Jacob san se quiilhui itequipanojca catli teipa hualayaya ica más tlapiyalme huan nopa sequinoc catli inintepotzco hualayayaj. Quinilhui: </div>
<div class='p'>―Quema anquipantise Esaú, xiquilhuica san se. 
<span class="verse" id="GN32_20">20&#160;</span>Nojquiya xiquilhuica: ‘Motequipanojca, Jacob, huala totepotzco.’ </div>
<div class='p'>Quej nopa quichijqui Jacob pampa moilhui: “Nijyoltlalis ica catli nijtitlani ma quihuiquilica, huan teipa nechitas na huan cuali nechselis.” </div>
<div class='p'>
<span class="verse" id="GN32_21">21&#160;</span>Huajca tlayacanque nopa tequipanohuani ica nopa tlapiyalme catli quimacayaya iicni. Huan nopa tlayohua Jacob mocajqui ipan ichaj tlen yoyomitl. </div>
<div class='s'>Jacob mohuilanqui ihuaya itequihua TOTECO </div>
<div class='p'>
<span class="verse" id="GN32_22">22&#160;</span>Ipan nopa tlayohua Jacob mejqui huan quincuitejqui nopa ome isihuajhua, nopa ome isihua tequipanojcahua, huan nopa 11 iconehua, huan quinchihualti ma quiixcotonaca nopa pilatentzi Jaboc. 
<span class="verse" id="GN32_23">23&#160;</span>Huan quinchihualti itequipanojcahua ma quinpanoltica nochi tlapiyalme huan tlamantli catli iaxca ipan nopa seyoc nali. 
<span class="verse" id="GN32_24">24&#160;</span>Huan Jacob mocajqui iseltzi. Huan monexti se tlacatl catli mohuilanqui ihuaya hasta tlanesqui. 
<span class="verse" id="GN32_25">25&#160;</span>Pero quema nopa tlacatl quiitac para amo hueliyaya quitlanis, quiitzqui Jacob campa imetzomiyo tlatzquía ipan itzinpan omiyo huan quilecueni. 
<span class="verse" id="GN32_26">26&#160;</span>Huan nopa tlacatl quiilhui: </div>
<div class='p'>―Techmajcahua pampa ya tlanesi. </div>
<div class='p'>Huan Jacob quiilhui: </div>
<div class='p'>―Sintla amo techtiochihuas, amo nimitzmajcahuas. </div>
<div class='p'>Huan nopa tlacatl quiilhui: </div>
<div class='p'>
<span class="verse" id="GN32_27">27&#160;</span>―¿Tlaque motoca? </div>
<div class='p'>Huan ya quinanquili: </div>
<div class='p'>―Notoca Jacob. </div>
<div class='p'>(Jacob quinequi quiijtos “tlacajcayajquetl”.) </div>
<div class='p'>
<span class="verse" id="GN32_28">28&#160;</span>Huajca nopa tlacatl quiilhui: </div>
<div class='p'>―Motoca ayacmo elis Jacob. Motoca elis Israel. </div>
<div class='p'>(Israel quinequi quiijtos “se catli mohuilana ica Toteco”.) </div>
<div class='p'>―Quej nopa motoca pampa timohuilantoc ihuaya Toteco Dios huan ihuaya masehualme huan titlatlantoc. </div>
<div class='p'>
<span class="verse" id="GN32_29">29&#160;</span>Huajca Jacob quiilhui: </div>
<div class='p'>―Techilhui tlaque motoca ta. </div>
<div class='p'>Pero nopa tlacatl quinanquili: </div>
<div class='p'>―¿Quenque techtlatzintoquilía notoca? </div>
<div class='p'>Teipa nopa tlacatl quitiochijqui Jacob. 
<span class="verse" id="GN32_30">30&#160;</span>Huan Jacob quitocaxti nopa lugar Peniel. (Peniel quinequi quiijtos “ixayac Toteco”.) Quej nopa quitocaxti pampa quiijto: “Niquixtlachilijtoc Toteco Dios huan noja niitztoc.” </div>
<div class='p'>
<span class="verse" id="GN32_31">31&#160;</span>Huan Jacob quistejqui Peniel quema quisqui tonati, pero metzxocuetiyaya pampa imetztomahuiya omiyo lecuentoya. 
<span class="verse" id="GN32_32">32&#160;</span>Yeca hasta ama iteipan ixhuihua Israel amo quicuaj ilejleto imetztomahuiya se tlapiyali pampa nopona itequihua Toteco quimaquili Jacob.  </div>
<div class='psalmlabel' id='GN33_0'> 33</div>
<div class='s'>Jacob huan Esaú moyoltlalijque </div>
<div class='p'>
<span class="verse" id="GN33_1">1&#160;</span>Huan quema Jacob quiitac para Esaú hualayaya imelac ica 400 tlacame, quinxejxelo nopa coneme ihuaya Lea, Raquel huan nopa ome sihua tequipanohuani. 
<span class="verse" id="GN33_2">2&#160;</span>Quintlali ma tlayacanaca nopa sihua tequipanohuani ihuaya ininconehua. Teipa quitlali Lea ihuaya iconehua huan hasta teipa quintlali Raquel huan José. 
<span class="verse" id="GN33_3">3&#160;</span>Jacob tlayacanqui huan mohuijtzonqui hasta tlalchi chicome huelta para quitlepanitas iicni quema monechcahuiyaya. 
<span class="verse" id="GN33_4">4&#160;</span>Pero Esaú motlalo quinamiquito. Huan quicuanajnahuajqui, huan quitzoponi, huan nochi ome chocaque. 
<span class="verse" id="GN33_5">5&#160;</span>Teipa Esaú quinitac nopa sihuame huan coneme catli hualayayaj huan tlatzintocac: </div>
<div class='p'>―Huan ¿ajqueyajuanti ni catli hualahuij mohuaya? </div>
<div class='p'>Huan Jacob quinanquili: </div>
<div class='p'>―Ni catli Toteco Dios nechmacatoc. </div>
<div class='p'>
<span class="verse" id="GN33_6">6&#160;</span>Huajca nopa sihua tequipanohuani ihuaya ininconehua monechcahuijque huan mohuijtzonque. 
<span class="verse" id="GN33_7">7&#160;</span>Teipa monechcahuijque Lea huan iconehua huan san se quichijque. Huan más teipa ajsicoj José huan Raquel huan nojquiya mohuijtzonque. 
<span class="verse" id="GN33_8">8&#160;</span>Huan Esaú quiilhui Jacob: </div>
<div class='p'>―¿Tlaque timoilhuía tijchihuas ica nochi nopa tlapiyalme catli niquinpantijtihualajqui? </div>
<div class='p'>Huan Jacob quiilhui: </div>
<div class='p'>―Nijnequi nimitzmacas ta, noicni, para ma techselis ica cuali. </div>
<div class='p'>Huan Esaú quiijto: </div>
<div class='p'>
<span class="verse" id="GN33_9">9&#160;</span>―Amo, noicni. Na ya niquinpiya miyac. Ximocahua ica catli moaxca. </div>
<div class='p'>
<span class="verse" id="GN33_10">10&#160;</span>Pero Jacob quiilhui: </div>
<div class='p'>―Amo, xijchihua se favor, xiquinseli pampa nimitzmaca. Para na nimitzita, eltoc quen niquita ixayac Toteco pampa techselijtoc ica cuali. 
<span class="verse" id="GN33_11">11&#160;</span>Xijseli catli nimitzhualiquilijtoc pampa Toteco Dios tlahuel nechricojchijtoc huan nochi catli tiquita, noaxcahua. </div>
<div class='p'>Huan pampa Jacob quinelchihualti ma quiseli, Esaú quiseli. 
<span class="verse" id="GN33_12">12&#160;</span>Teipa Esaú quiijto: </div>
<div class='p'>―Ma ya tiyaca huan san sejco tiajsise. </div>
<div class='p'>
<span class="verse" id="GN33_13">13&#160;</span>Pero Jacob quiilhui: </div>
<div class='p'>―Noicni, ta tijmati para coneme amo quipiyaj fuerza, niyon amo quipiyaj fuerza nopa piltlapiyaltzitzi. Sintla tiquintojtocase chicahuac san se tonal, siyahuise huan nochi miquise. 
<span class="verse" id="GN33_14">14&#160;</span>Más cuali para timotlayacanaltis huan na niyas ica yolic quen nejnemij ni tlapiyalme huan coneme hasta timosansejcotilise ipan tlali Seir. </div>
<div class='p'>
<span class="verse" id="GN33_15">15&#160;</span>Huan Esaú quiijto: </div>
<div class='p'>―¡Cualtitoc! Techcahuili ma nimitzcahuilijtehua se ome tlacame catli hualahuij nohuaya. </div>
<div class='p'>Pero Jacob quiilhui: </div>
<div class='p'>―¡Amo! Amo ximocuatotoni. Catli ipati eltoc para tojuanti tiome ma tiitztoca ica cuali. </div>
<div class='p'>
<span class="verse" id="GN33_16">16&#160;</span>Huan nopa tonal Esaú mocuepqui Seir. 
<span class="verse" id="GN33_17">17&#160;</span>Huan Jacob yajqui altepetl Sucot huan nopona quichijqui se cali huan quinchihuili pilxajcaltzitzi itlapiyalhua. Yeca quitocaxti nopa lugar Sucot. (Sucot quinequi quiijtos “pilxajcaltzitzi”.) </div>
<div class='p'>
<span class="verse" id="GN33_18">18&#160;</span>Teipa quema Jacob hualayaya tlen tlali Aram, ajsico ica cuali ipan tlali Canaán huan quiquetzque ininyoyoncalhua nechca altepetl Siquem. 
<span class="verse" id="GN33_19">19&#160;</span>Huan teipa ica 100 plata tomi quicojqui nopa tlali tlen iteiximatcahua Hamor catli elqui itata Siquem. 
<span class="verse" id="GN33_20">20&#160;</span>Huan nopona quichijqui se tlaixpamitl huan quitocaxti El Elohe Israel. (El Elohe Israel quinequi quiijtos “tlahuel hueyi Toteco Dios catli toTeco tiisraelitame”.)  </div>
<div class='psalmlabel' id='GN34_0'> 34</div>
<div class='s'>Catli panoc ica Dina </div>
<div class='p'>
<span class="verse" id="GN34_1">1&#160;</span>Huan Dina, nopa ichpocatl catli Lea quimacac Jacob, yajqui quinpaxaloto nopa ichpocame catli nopona ehuaj. 
<span class="verse" id="GN34_2">2&#160;</span>Pero nopona itztoya se telpocatl catli itoca Siquem. Yaya eliyaya icone Hamor, se heveo tlacatl catli quinyacanqui nopa heveos nopona. Huan Siquem quifuerzajhui Dina ma moteca ihuaya huan quipinahualti. 
<span class="verse" id="GN34_3">3&#160;</span>Pero masque ya nopa quichihuili, nopa telpocatl nelía quiixtocac huan quiicneli huan quicamanalhui Dina ica nochi iyolo para nojquiya ma quiicneli. 
<span class="verse" id="GN34_4">4&#160;</span>Huajca mocamanalhui ihuaya itata, Hamor, huan quiilhui: </div>
<div class='p'>―Xiya xiquijtlaniti nopa ichpocatl. Nijnequi nimosihuajtis ihuaya. </div>
<div class='p'>
<span class="verse" id="GN34_5">5&#160;</span>Huan Jacob quimatqui para Siquem quipinahualtijtoya iichpoca, pero itelpocahua noja itztoyaj potrero ica inintlapiyalhua huan yeca amo tleno quiijto hasta ajsique. 
<span class="verse" id="GN34_6">6&#160;</span>Huan ipan nopa tonali Hamor, itata Siquem, quicamanalhuito Jacob tlen Dina. </div>
<div class='p'>
<span class="verse" id="GN34_7">7&#160;</span>Huan quema itelpocahua Jacob mocuepque, huan quimatque catli panotoya, nelía cualanque pampa eliyaya se hueyi pinahualistli para nochi iteiximatcahua Jacob para se tlacatl san quen hueli motecasquía ihuaya iichpoca. ¡Elqui se tlamantli catli amo quema mochijtosquía ica israelitame! </div>
<div class='p'>
<span class="verse" id="GN34_8">8&#160;</span>Pero Hamor hualajqui quincamanalhuico Jacob huan itelpocahua huan quinilhui: </div>
<div class='p'>―Nocone Siquem nelía quiicnelía amosihua icni. Se favor, xijcahuilica ma mocuili. 
<span class="verse" id="GN34_9">9&#160;</span>Nojquiya ma timohuampoxchihuase huan quej nopa timosihuajtise ihuaya amoichpocahua, huan amojuanti ihuaya toichpocahua. 
<span class="verse" id="GN34_10">10&#160;</span>Ximocahuaca ipan totlal. Xijtlapejpenica nopa tlali catli más anquinequise huan nopona xiitztoca. Nica huelis antlanemacase, antlacohuase huan anmoaxcatise tlalme. </div>
<div class='p'>
<span class="verse" id="GN34_11">11&#160;</span>Huan nopa telpocatl Siquem nojquiya quinilhui Jacob huan iicnihua Dina: </div>
<div class='p'>―Nimechtlajtlanía ma tiitztoca ica yejyectzi. 
<span class="verse" id="GN34_12">12&#160;</span>Techilhuica quesqui tomi huan tlamantli anquinequij para nopa ichpocatl huan nimechmacas. Para na amo tleno sintla antechtlajtlanise catli patiyo. San nijnequi xijcahuilica nopa ichpocatl ma monamicti nohuaya. </div>
<div class='p'>
<span class="verse" id="GN34_13">13&#160;</span>Pero pampa Siquem quipinahualtijtoya Dina, itelpocahua Jacob quinejque quincajcayahuase Siquem huan itata, Hamor, 
<span class="verse" id="GN34_14">14&#160;</span>huan huajca quinilhuijque: </div>
<div class='p'>―Amo hueli tijnemacase toicni ica se tlacatl catli amo motzontequilijtoc iyecapa nopa cuetlaxtli ipan itlacayo pampa ya nopa elisquía se pinahualistli para tojuanti. 
<span class="verse" id="GN34_15">15&#160;</span>San huelis tijselise se tlacatl sintla elis quen tojuanti. Huajca achtihui nochi tlacame tlen amotlal monequi ma motzontequilica inincuetlaxo para quipiyase nopa tlanextilijcayotl catli itoca circuncisión. 
<span class="verse" id="GN34_16">16&#160;</span>Huan huajca, quena, huelis anmosihuajtise ihuaya toichpocahua huan tojuanti ihuaya amoichpocahua. Huan tiitztose tlatlajco amojuanti huan tielise san se altepetl. 
<span class="verse" id="GN34_17">17&#160;</span>Pero sintla amo anquiselíaj catli timechtlajtlaníaj huan amo anmotequilíaj nopa tlanextilijcayotl, huajca tiquistehuase huan tijhuicase tosihua icni. </div>
<div class='p'>
<span class="verse" id="GN34_18">18&#160;</span>Huajca Hamor huan itelpoca quicualcajque nopa camanali. 
<span class="verse" id="GN34_19">19&#160;</span>Huan nimantzi yajqui nopa telpocatl huan motzontequili icuetlaxo pampa tlahuel quiixtocayaya iichpoca Jacob. Huan Siquem elqui catli más quipixqui tlatlepanitacayotl ica itata iteiximatcahua. 
<span class="verse" id="GN34_20">20&#160;</span>Huajca ya huan itata, Hamor, yajque ipuertajteno nopa altepetl campa nochi momatque mosentilíaj huan quinilhuijque catli nopona ehuani: </div>
<div class='p'>
<span class="verse" id="GN34_21">21&#160;</span>―Ni masehualme quinequij elise tohuampoyohua. Ma mocahuaca nica tohuaya huan tlanemacase pampa onca miyac tlali para inijuanti. Huelis timosihuajtise ihuaya iniichpocahua, huan inijuanti ihuaya toichpocahua. 
<span class="verse" id="GN34_22">22&#160;</span>Pero amo mocahuase para ma tielica san se altepetl sintla nochi tojuanti catli titlacame amo timotzontequilise iyecapa cuetlaxo ipan totlacayohua quen inijuanti momajtoque quichihuaj. 
<span class="verse" id="GN34_23">23&#160;</span>Pero sintla quena, teipa nochi catli quipiyaj huan nochi inintlapiyalhua elise toaxca. Huajca ma tijchihuaca catli quiijtohuaj. </div>
<div class='p'>
<span class="verse" id="GN34_24">24&#160;</span>Huan nochi tlacame ipan nopa altepetl catli ya quipixtoyaj xihuitl para elise soldados quicualcajque catli quiijtojque huan motzontequilijque nopa cuetlaxtli. 
<span class="verse" id="GN34_25">25&#160;</span>Pero ica ihuiptlatica quema nopa tlacame noja xoxocoxtoyaj pampa motectoyaj, Simeón huan Leví, nopa ome itelpocahua Jacob catli eltoyaj itlaca icnihua Dina, yajque campa nopa altepetl huan ica ininmachete quinmictijque nochi nopa tlacame pampa amo quiijiyohuijque catli quichijque. 
<span class="verse" id="GN34_26">26&#160;</span>Quimictijque Hamor ihuaya icone, Siquem, huan quiquixtijtejque Dina ipan ichaj Siquem huan quistejque. 
<span class="verse" id="GN34_27">27&#160;</span>Huan ajsicoj nopa sequinoc itelpocahua Jacob, huan panoque campa nopa mijcatzitzi huan quinichtequilijque nochi catli quipixtoyaj ipan nopa pilaltepetzi pampa quipinahualtijtoyaj iniicni. 
<span class="verse" id="GN34_28">28&#160;</span>Quinhuicaque nochi borregojme, huacaxme, burrojme huan nochi catli oncayaya ipan nopa altepetl huan ipan mila. 
<span class="verse" id="GN34_29">29&#160;</span>Quiichtejque nochi catli oncayaya ipan calme huan quinhuicaque nochi coneme huan sihuame. 
<span class="verse" id="GN34_30">30&#160;</span>Huajca quema Jacob quimatqui, quinilhui Simeón huan Leví: </div>
<div class='p'>―Anquichijtoque ma nimocahua fiero. Ama nopa cananeos huan nopa ferezeos catli itztoque ipan ni tlali nechcualancaitase, huan mosansejcotilise, huan techhuilanase huan techmictise na huan nochi noteiximatcahua pampa amo timiyaqui. </div>
<div class='p'>
<span class="verse" id="GN34_31">31&#160;</span>Pero itelpocahua Jacob quiilhuijque: </div>
<div class='p'>―Pero amo hueli quichihuilise toicni quen se ahuilnenca sihuatl huan amo tleno oncas.  </div>
<div class='psalmlabel' id='GN35_0'> 35</div>
<div class='s'>Toteco Dios quitiochijqui Jacob ipan Betel </div>
<div class='p'>
<span class="verse" id="GN35_1">1&#160;</span>Teipa Toteco Dios quiilhui Jacob: “Ximoquetza huan xiya xiitztoti Betel. Nopona xijchihua se tlaixpamitl para techhueyimatis pampa nopona nimonexti ica ta quema ticholohuayaya tlen moicni, Esaú.” </div>
<div class='p'>
<span class="verse" id="GN35_2">2&#160;</span>Huajca Jacob quiilhui ifamilia huan nochi catli ihuaya yohuiyayaj: </div>
<div class='p'>―Xijquixtica nochi tiotzitzi catli anquipiyaj, huan ximaltica huan xijpatlaca amoyoyo. 
<span class="verse" id="GN35_3">3&#160;</span>Teipa xihualaca, ma tiyaca Betel pampa nepa nijsencahuas se tlaixpamitl huan tijhueyichihuase Toteco Dios catli nechpalehui quema nimotequipachohuayaya. Yaya catli nohuaya yajtoc campa hueli campa ninentinentoc. </div>
<div class='p'>
<span class="verse" id="GN35_4">4&#160;</span>Huajca quimactilijque Jacob nochi inintiotzitzi huan nochi pijpiloli ica tiotzitzi catli quihuicayayaj ipan ininnacas, huan Jacob quintlalpacho itzintla se ahuatl catli eltoya nechca altepetl Siquem. 
<span class="verse" id="GN35_5">5&#160;</span>Huan quema quisque nopona, Toteco Dios quichijqui para nochi nopa pilaltepetzitzi catli nejnechca ma quinimacasica miyac, huan yeca amo quintepotztocaque. </div>
<div class='p'>
<span class="verse" id="GN35_6">6&#160;</span>Huan Jacob huan nochi masehualme catli ihuaya nejnemiyayaj ajsitoj ipan Luz catli nojquiya itoca Betel ipan tlali Canaán. 
<span class="verse" id="GN35_7">7&#160;</span>Huan nopona quisencajqui se tlaixpamitl huan quitocaxti El Betel. (El Betel quinequi quiijtos “itlaixpa Toteco Dios catli nechnamijqui nica Betel”.) Pampa quema mochololtiyaya tlen iicni, Toteco Dios monextijtoya ihuaya nopona. 
<span class="verse" id="GN35_8">8&#160;</span>Nojquiya nopona mijqui Débora, nopa sihuatl catli quimocuitlahuijtoya Rebeca. Huan quitlalpachojque itzintla se ahua cuahuitl nechca Belén. Huan Jacob quitocaxti nopa cuahuitl Alónbacut. (Alónbacut quinequi quiijtos “ahuatl campa nochi chocaque”.) </div>
<div class='p'>
<span class="verse" id="GN35_9">9&#160;</span>Nojquiya Toteco Dios ya monextijtoya sempa ica Jacob quema mocuepayaya tlen tlali Aram huan quitiochijqui. 
<span class="verse" id="GN35_10">10&#160;</span>Huan Toteco Dios quiilhuijtoya: </div>
<div class='q'>“Ta motoca Jacob.” </div>
<div class='q'>(Jacob quinequi quiijtos “tlacajcayajquetl”.) </div>
<div class='q'>“Pero ayacmo mitztocaxtise Jacob. </div>
<div class='q'>Ama motoca elis Israel.” </div>
<div class='q'>(Israel quinequi quiijtos “se catli moquetza ica chicahualistli iixpa Toteco”.) </div>
<div class='p'>
<span class="verse" id="GN35_11">11&#160;</span>Huan nojquiya quema Toteco Dios quipatili itoca, Toteco quiilhui: </div>
<div class='q'>“Na nimoTeco Catli Nijpiya Nochi Chicahualistli. </div>
<div class='q'>Nijchihuas ma xiquinpiya miyac moconehua huan moteipan ixhuihua. </div>
<div class='q'>Huan miyac masehualme quisase ipan moteipan ixhuihua, </div>
<div class='q'>huan mochihuase miyac altepeme ipan inintlal. </div>
<div class='q'>Ipan moteipan ixhuihua oncas tlanahuatiani huan sesen quinnahuatis imasehualhua ipan itlal. </div>
<div class='q'>
<span class="verse" id="GN35_12">12&#160;</span>Nopa tlali catli nijmacac Abraham huan Isaac, </div>
<div class='q'>mohuejcapan tatahua, </div>
<div class='q'>nojquiya nimitzmacas ta huan teipa niquinmacas moteipan ixhuihua.” </div>
<div class='p'>
<span class="verse" id="GN35_13">13&#160;</span>Huan Toteco Dios quistejqui ipan nopa lugar campa quicamanalhui Jacob. 
<span class="verse" id="GN35_14">14&#160;</span>Huan Jacob quicuic se tetl huan quiquetzqui quen se tlanextilijcayotl para quielnamiquis campa camanaltitoya ihuaya Toteco. Huan quitequili aceite huan xocomeca atl nopa tetl para quiiyocatlalis para Toteco. 
<span class="verse" id="GN35_15">15&#160;</span>Huan quitocaxti nopa lugar Betel. (Betel quinequi quiijtos “ichaj Toteco Dios”.) </div>
<div class='s'>Mijqui Raquel </div>
<div class='p'>
<span class="verse" id="GN35_16">16&#160;</span>Teipa Jacob huan ifamilia quistejque tlen Betel. Huan quema noja huejca itztoyaj para ajsitij altepetl Efrata, Raquel ajsic hora para conepiyas huan nelía tlaijiyohuiyaya. 
<span class="verse" id="GN35_17">17&#160;</span>Huan ipan nopa hora catli más ohui, nopa sihuatl catli quipalehuiyaya para ma conepiya quiilhui: “Amo ximajmahui pampa tijtlacatiltijtoc seyoc oquichpil.” </div>
<div class='p'>
<span class="verse" id="GN35_18">18&#160;</span>Pero Raquel ya miquiyaya huan quema tlantinemiyaya iijiyo, quitocaxti ioquichpil Benoni. (Benoni quinequi quiijtos “oquichpil catli tlacatqui ica tlaohuijcayotl”.) Pero teipa itata quitocaxti nopa ipiloquichpil Benjamín. (Benjamín quinequi quiijtos “oquichpil catli más quipiya tequiticayotl”.) </div>
<div class='p'>
<span class="verse" id="GN35_19">19&#160;</span>Quej nopa Raquel mijqui huan quitlalpachojque ipan ojtli para altepetl Efrata catli ama itoca Belén. 
<span class="verse" id="GN35_20">20&#160;</span>Huan Jacob quiquetzqui se tetl campa quitoctoyaj Raquel huan nopa tetl hasta ama quejipa quinextía campa quitojque. </div>
<div class='p'>
<span class="verse" id="GN35_21">21&#160;</span>Huan Israel, catli achtihui itoca eliyaya Jacob, quistejqui ipan ojtli huan quiquetzato ichaj tlen yoyomitl ipan seyoc lado altepetl Migdal Edar. 
<span class="verse" id="GN35_22">22&#160;</span>Huan quema Israel mocahuayaya nopona, Rubén motecato ihuaya Bilha, se itequipanojca itata. Huan itata quimatqui huan tlahuel cualanqui. </div>
<div class='s'>Iconehua Jacob </div>
<div class='p'>Huan Israel quinpixqui 12 itelpocahua. </div>
<div class='q'>
<span class="verse" id="GN35_23">23&#160;</span>Nopa coneme catli quinpixqui ihuaya Lea elque: </div>
<div class='q2'>Rubén iachtihui ejca, Simeón, Leví, Judá, Isacar huan Zabulón. </div>
<div class='q'>
<span class="verse" id="GN35_24">24&#160;</span>Catli quinpixqui ihuaya Raquel elque: </div>
<div class='q2'>José huan Benjamín. </div>
<div class='q'>
<span class="verse" id="GN35_25">25&#160;</span>Huan catli quinpixqui ihuaya Bilha catli eliyaya itequipanojca Raquel elque: </div>
<div class='q2'>Dan huan Neftalí. </div>
<div class='q'>
<span class="verse" id="GN35_26">26&#160;</span>Huan nopa coneme catli quinpixqui ihuaya Zilpa, catli eliyaya itequipanojca Lea, elque: </div>
<div class='q2'>Gad huan Aser. </div>
<div class='p'>Ya ni nochi ioquichpilhua Jacob catli tlacatque ipan tlali Aram. </div>
<div class='s'>Imiquilis Isaac </div>
<div class='p'>
<span class="verse" id="GN35_27">27&#160;</span>Huan Jacob ajsito ichaj campa itztoya itata, Isaac, ipan Mamre, nopa altepetl nechca Arba o Hebrón, campa huejcajya mochantijtoyaj Abraham huan Isaac. 
<span class="verse" id="GN35_28">28&#160;</span>Huan Isaac quipiyayaya 180 xihuitl quema mijqui. 
<span class="verse" id="GN35_29">29&#160;</span>Quena, quema eliyaya nelhuehuentzi, yajqui mosansejcotilito ihuaya ihuejcapan tatahua. Huan iconehua Esaú huan Jacob quitlalpachojque.  </div>
<div class='psalmlabel' id='GN36_0'> 36</div>
<div class='s'>Iteipan ixhuihua Esaú </div>
<div class='p'>
<span class="verse" id="GN36_1">1&#160;</span>Huan ya ni iteipan ixhuihua Esaú catli nojquiya itoca Edom. </div>
<div class='p'>
<span class="verse" id="GN36_2">2&#160;</span>Esaú mosihuajti ininhuaya sihuame catli ehuaj tlali Canaán. Isihuajhua inintoca eltoya Ada, iichpoca Elón nopa heteo tlacatl, huan Aholibama, iichpoca Aná huan iixhui Zibeón nopa heveo tlacatl. 
<span class="verse" id="GN36_3">3&#160;</span>Huan nojquiya mosihuajti ihuaya Basemat, iichpoca Ismael, huan isihua icni Nebaiot. </div>
<div class='p'>
<span class="verse" id="GN36_4">4&#160;</span>Huan Ada quimacac Esaú se icone catli itoca Elifaz. Huan Basemat quitlacatilti Reuel, 
<span class="verse" id="GN36_5">5&#160;</span>huan Aholibama quintlacatilti Jeús, Jaalam huan Coré. Ya ni iconehua Esaú catli tlacatque quema noja itztoya ipan tlali Canaán. </div>
<div class='p'>
<span class="verse" id="GN36_6">6&#160;</span>Huan Esaú quincuitejqui isihuajhua, itlaca conehua huan isihua conehua huan itequipanojcahua huan yajqui ipan seyoc tlali para moiyocaquixtis tlen iicni, Jacob. Quinhuicac ihuaya nochi itlapiyalhua huan nochi tlamantzitzi catli quisansejcotilijtoya ipan Canaán. 
<span class="verse" id="GN36_7">7&#160;</span>Nelmiyac quipiyayayaj nochi ome icnime hasta ayacmo hueliyayaj itztoque san sejco. Nopa tlali catli ipan itztoyaj amo quinaxiliyaya para quintlamacase inintlapiyalhua. 
<span class="verse" id="GN36_8">8&#160;</span>Yeca Esaú catli nojquiya quitocaxtiyayaj Edom yajqui itztoti campa tepeyo ipan tlali Seir. </div>
<div class='p'>
<span class="verse" id="GN36_9">9&#160;</span>Nica eltoc inintoca iteipan ixhuihua Esaú catli quintocaxtijque edomitame. Inijuanti itztoyaj campa tepeyo ipan nopa tlali catli itoca Seir. </div>
<div class='q'>
<span class="verse" id="GN36_10">10&#160;</span>Inintoca iconehua Esaú elque Elifaz huan Reuel. </div>
<div class='q2'>Elifaz elqui icone isihua, Ada, huan Reuel elqui icone isihua, Basemat. </div>
<div class='q'>
<span class="verse" id="GN36_11">11&#160;</span>Iconehua Elifaz elque Temán, Omar, Zefo, Gatam huan Senaz. </div>
<div class='q2'>
<span class="verse" id="GN36_12">12&#160;</span>Elifaz quipixqui se isihua tequipanojca catli itoca Timna catli quimacac se icone catli quitocaxti Amalec. Huan iconehua Elifaz elque iixhuihua Esaú huan isihua, Ada. </div>
<div class='q'>
<span class="verse" id="GN36_13">13&#160;</span>Huan iconehua Reuel elque: </div>
<div class='q2'>Nahat, Zera, Sama huan Miza. Inijuanti elque iixhuihua Basemat nopa seyoc isihua Esaú. </div>
<div class='q'>
<span class="verse" id="GN36_14">14&#160;</span>Huan Esaú quinpixqui iconehua ica isihua catli itoca eliyaya Aholibama catli elqui iichpoca Aná huan iixhui Zibeón. Inintoca ininconehua elque: </div>
<div class='q2'>Jeús, Jaalam huan Coré. </div>
<div class='p'>
<span class="verse" id="GN36_15">15&#160;</span>Ama nimitzilhuis nopa tlayacanani ipan iteipan ixhuihua Esaú. </div>
<div class='q'>Ipan iconehua Elifaz, iachtihui ejca Esaú, elque: </div>
<div class='q2'>Tlayacanani Temar, Omar, Zefo, Cenaz, 
<span class="verse" id="GN36_16">16&#160;</span>Coré, Gatam huan Amalec. Nochi ya ni elque tlayacanani ipan iteipan ixhuihua Elifaz ipan tlali Edom. Huan nochi inijuanti elque iteipan ixhuihua Ada, isihua Esaú. </div>
<div class='q'>
<span class="verse" id="GN36_17">17&#160;</span>Huan iconehua Reuel, icone Esaú, elque: </div>
<div class='q2'>Tlayacanani Nahat, Zera, Sama huan Miza. Inijuanti tlayacanque ipan iconehua Reuel ipan tlali Edom huan elque iixhuihua Basemat, isihua Esaú. </div>
<div class='q'>
<span class="verse" id="GN36_18">18&#160;</span>Iconehua Esaú ica isihua Aholibama, iichpoca Aná, elque: </div>
<div class='q2'>Tlayacanani Jeús, Jaalam huan Coré. Inijuanti quinyacanque iniixhuihua. </div>
<div class='p'>
<span class="verse" id="GN36_19">19&#160;</span>Nochi inijuanti elque nopa tlayacanani ipan iteipan ixhuihua Esaú o Edom. Huan sesen inijuanti mochijqui se hueyi familia ica miyac masehualme. </div>
<div class='q'>
<span class="verse" id="GN36_20">20&#160;</span>Iconehua Seir, nopa horeo tlacatl catli itztoyaj ipan nopa tlali, elque: </div>
<div class='q2'>Lotán, Sobal, Zibeón, Aná, 
<span class="verse" id="GN36_21">21&#160;</span>Disón, Ezer huan Disán. Ya ni elque tlayacanani tlen horeos catli elque iixhuihua Seir ipan tlali Edom. </div>
<div class='q'>
<span class="verse" id="GN36_22">22&#160;</span>Iconehua Lotán elque: </div>
<div class='q2'>Hori huan Hemam. Huan Timna elqui isihua icni Lotán. </div>
<div class='q'>
<span class="verse" id="GN36_23">23&#160;</span>Iconehua Sobal elque: </div>
<div class='q2'>Alván, Manahat, Ebal, Sefo huan Onam. </div>
<div class='q'>
<span class="verse" id="GN36_24">24&#160;</span>Iconehua Zibeón elque: </div>
<div class='q2'>Aja huan Aná. Aná elqui catli quipanti campa meya atl totonic ipan nopa huactoc tlali quema quinmocuitlahuiyaya iburrojhua itata. </div>
<div class='q'>
<span class="verse" id="GN36_25">25&#160;</span>Iconehua Aná elque: </div>
<div class='q2'>Disón huan se isihuapil catli itoca Aholibama. </div>
<div class='q'>
<span class="verse" id="GN36_26">26&#160;</span>Iconehua Disón elque: </div>
<div class='q2'>Hemdán, Esbán, Itrán huan Querán. </div>
<div class='q'>
<span class="verse" id="GN36_27">27&#160;</span>Iconehua Ezer elque: </div>
<div class='q2'>Bilhán, Zaaván huan Acán. </div>
<div class='q'>
<span class="verse" id="GN36_28">28&#160;</span>Iconehua Disán elque: </div>
<div class='q2'>Uz huan Arán. </div>
<div class='q'>
<span class="verse" id="GN36_29">29&#160;</span>Nopa tlayacanani tlen horeos elque: </div>
<div class='q2'>Lotán, Sobal, Zibeón, Aná, 
<span class="verse" id="GN36_30">30&#160;</span>Disón, Ezer huan Disán. Ya ni elque inintlayacancahua nopa horeos ipan sesen pilaltepetzitzi ipan tlali Seir. </div>
<div class='s'>Nopa tlanahuatiani ipan tlali Edom </div>
<div class='p'>
<span class="verse" id="GN36_31">31&#160;</span>Nica quiijtohua inintoca nopa huejhueyi tlanahuatiani catli tlanahuatijque ipan tlali Edom achtihuiya quema israelitame ayamo quipiyayayaj se tlanahuatijquetl: </div>
<div class='q'>
<span class="verse" id="GN36_32">32&#160;</span>Bela, icone Beor, elqui tlanahuatijquetl ipan Edom huan ialtepe itoca eliyaya Dinaba. </div>
<div class='q'>
<span class="verse" id="GN36_33">33&#160;</span>Quema Bela mijqui, pejqui tlanahuatía Jobab, icone Zera, catli hualayaya pilaltepetzi Bosra. </div>
<div class='q'>
<span class="verse" id="GN36_34">34&#160;</span>Quema Jobab mijqui, tlanahuati Husam catli hualajqui altepetl Temán. </div>
<div class='q'>
<span class="verse" id="GN36_35">35&#160;</span>Quema Husam mijqui, pejqui tlanahuatía Hadad, icone Bedad, catli quintlanqui nopa tlali Madián ehuani quema quinamiquicoj ipan tlali Moab. Yaya hualajqui altepetl Avit. </div>
<div class='q'>
<span class="verse" id="GN36_36">36&#160;</span>Quema mijqui Hadad, pejqui tlanahuatía Samla catli hualayaya Masreca. </div>
<div class='q'>
<span class="verse" id="GN36_37">37&#160;</span>Quema Samla mijqui, pejqui tlanahuatía Saúl catli hualayaya Rehobot, nopa pilaltepetzi catli eltoc nechca ateno. </div>
<div class='q'>
<span class="verse" id="GN36_38">38&#160;</span>Quema Saúl mijqui, tlanahuati Baal Hanán catli eliyaya icone Acbor. </div>
<div class='q'>
<span class="verse" id="GN36_39">39&#160;</span>Huan quema mijqui Baal Hanán, tlanahuati Hadad. Ialtepe Hanán itoca eliyaya Pau huan Mehetabel catli eliyaya iichpoca Matred huan iixhui Mezaab elqui isihua. </div>
<div class='p'>
<span class="verse" id="GN36_40">40&#160;</span>Nica eltoc inintoca itlayacanca teipan ixhuihua Esaú huan sesen inijuanti quiyacanque ihueyi familia huan campa sesen tlayacanque ipan nopa altepetl catli quihuicac inintoca. Inintoca eltoc: </div>
<div class='q'>Timna, Alva, Jetet, 
<span class="verse" id="GN36_41">41&#160;</span>Aholibama, Ela, Pinón, 
<span class="verse" id="GN36_42">42&#160;</span>Cenaz, Temán, Mibzar, 
<span class="verse" id="GN36_43">43&#160;</span>Magdiel huan Iram. Nochi ni tlacame tlayacanque ipan tlali Edom catli quihuicac itoca ininhuejcapan tata, Esaú. Huan sese altepetl catli iniaxcahua quihuicac itoca itlayacanca ixhui catli tlayacanqui nopona.  </div>
<div class='psalmlabel' id='GN37_0'> 37</div>
<div class='s'>José ihuaya iicnihua </div>
<div class='p'>
<span class="verse" id="GN37_1">1&#160;</span>Jacob mocajqui para itztos ipan tlali Canaán campa itztoya itata quema ayamo miquiyaya. 
<span class="verse" id="GN37_2">2&#160;</span>Huan ya ni catli panoc ica Jacob [37:2 O Israel.] huan iconehua. </div>
<div class='p'>Quema José, icone Israel, eliyaya se telpocatl catli quipiyayaya 16 xihuitl, quinmocuitlahuiyaya borregojme ininhuaya itepotz icnihua catli eliyayaj ininconehua Bilha huan Zilpa, ne sequinoc isihuajhua itata. Huan teipa José quiilhuico itata nochi catli amo cuali quichihuayayaj iicnihua. </div>
<div class='p'>
<span class="verse" id="GN37_3">3&#160;</span>Huan Israel más quiicneli José que ne sequinoc itelpocahua pampa tlacatqui quema eliyaya nelhuehuentzi. Huan yeca quichihuili se iyoyo catli huehueyac huan tlahuel yejyectzi. 
<span class="verse" id="GN37_4">4&#160;</span>Pero quema iicnihua quiitaque para inintata más quiicneliyaya José que inijuanti, pejque quicualancaitaj huan niyon quentzi amo quinequiyayaj quiitase. </div>
<div class='p'>
<span class="verse" id="GN37_5">5&#160;</span>Se tonal José quipixqui se temictli huan quinpohuili iicnihua, pero ya nopa quichijqui más ma quicualancaitaca. 
<span class="verse" id="GN37_6">6&#160;</span>Huan ya ni catli quinilhui: </div>
<div class='p'>―Xijtlacaquilica huan nimechpohuilis nopa temictli catli nijpixqui. 
<span class="verse" id="GN37_7">7&#160;</span>Nijtemijqui para nochi tojuanti tiitztoyaj mila, tijsentiliyayaj tlamontomitl tlen trigo tzontli. Huan nimantzi catli na nijsentilijtoya motlananqui huan moquetzqui xitlahuac huan catli anquisentilijtoyaj nechyahualojque huan quen motlancuaquetzque para nechtlepanitase. </div>
<div class='p'>
<span class="verse" id="GN37_8">8&#160;</span>Huajca iicnihua quiilhuijque: </div>
<div class='p'>―¿Tijnequi tiquijtos para tielis tihueyi tlanahuatijquetl huan technahuatis? </div>
<div class='p'>Huajca más quicualancaitaque por itemic huan quen quinpohuilijtoya. 
<span class="verse" id="GN37_9">9&#160;</span>Teipa José quipixqui seyoc temictli huan nojquiya quinpohuili iicnihua. Quinilhui: </div>
<div class='p'>―Xijtlacaquilica, nijpixqui seyoc temictli huan niquitayaya para tonati huan metztli huan 11 sitlalime nechhueyitlepanitayayaj. </div>
<div class='p'>
<span class="verse" id="GN37_10">10&#160;</span>Huan José nojquiya quipohuili ni temictli itata huan iicnihua; huan itata quiajhuac huan quiilhui: </div>
<div class='p'>―¿Tlaque tiquijtosnequi ica ni temictli catli tijpixqui? ¿Timoilhuía para monana, moicnihua huan na monequis timitzhueyitlepanitase? </div>
<div class='p'>
<span class="verse" id="GN37_11">11&#160;</span>Huan iicnihua quicualancaitaque, pero itata miyac moilhuiyaya tlen ni tlamantli. </div>
<div class='s'>José quinemacaque iicnihua </div>
<div class='p'>
<span class="verse" id="GN37_12">12&#160;</span>Se tonal iicnihua José quinhuicaque iborregojhua inintata para quitemojtiyase sacatl huan ajsitoj nechca altepetl Siquem. 
<span class="verse" id="GN37_13">13&#160;</span>Huan ipan ichaj inintata quiilhui José: </div>
<div class='p'>―Xiquita, moicnihua quintlacuajcualtíaj noborregojhua nechca Siquem. Nijnequi xiya xiquinitati. </div>
<div class='p'>Huan José quinanquili: </div>
<div class='p'>―¡Cualtitoc! </div>
<div class='p'>
<span class="verse" id="GN37_14">14&#160;</span>Huajca itata quiilhui: </div>
<div class='p'>―Xiquitati quenicatza itztoque moicnihua huan nopa borregojme. Huan teipa xihuala techyolmelahuaqui. </div>
<div class='p'>Huajca quen nopa, Israel quititlanqui José ma yohui campa nopa tlamayamitl nechca Hebrón. Huan quema José ajsito Siquem, 
<span class="verse" id="GN37_15">15&#160;</span>quintemohuayaya iicnihua campa hueli. Huan quipanti se tlacatl huan quitlatzintoquili: </div>
<div class='p'>―¿Tlaque tijtemojtinemi? </div>
<div class='p'>
<span class="verse" id="GN37_16">16&#160;</span>Huan José tlananquili: </div>
<div class='p'>―Na niquintemojtinemi noicnihua. ¿Huelis techilhuis canque quinmocuitlahuíaj ininborregojhua? </div>
<div class='p'>
<span class="verse" id="GN37_17">17&#160;</span>Huan nopa tlacatl quiijto: </div>
<div class='p'>―Ya mijcuinijtejque nica. Nijcajqui quiijtohuaj para yohuij Dotán. </div>
<div class='p'>Huajca José quintemojtiyajqui huan quinpanti ipan Dotán. 
<span class="verse" id="GN37_18">18&#160;</span>Huan inijuanti quihuejcaitaque, huan quema ayamo onajsiyaya, quisencajque quenicatza quimictise. 
<span class="verse" id="GN37_19">19&#160;</span>Quiijtojque: </div>
<div class='p'>―¡Xiquitaca ne huala catli tlatemiqui! 
<span class="verse" id="GN37_20">20&#160;</span>Xihualaca, ma tijmictica huan tijcalaquise ipan se tlen ni ostome campa achtihui eltoya atl huan tiquijtose para se tecuani quicuajqui. Huan tiquitase tlaque panos ica itemic. </div>
<div class='p'>
<span class="verse" id="GN37_21">21&#160;</span>Pero quema Rubén quicajqui ni tlamantli, quinejqui quimanahuis José tlen ne sequinoc iicnihua. Huajca quiijto: </div>
<div class='p'>―Ma amo tijmictica, 
<span class="verse" id="GN37_22">22&#160;</span>huan tijtoyahuase estli. San ma tijmajcahuase ipan ne ostotl catli eltoc ipan ni huactoc tlali, pero amo tleno tijchihuilise. </div>
<div class='p'>Rubén quiijto ya ni pampa quinequiyaya para teipa quimanahuisquía José huan quihuicasquía campa itata. 
<span class="verse" id="GN37_23">23&#160;</span>Pero quema José ajsito campa itztoyaj iicnihua, inijuanti quiquixtilijque iyoyo catli nelyejyectzi catli moquentijtoya. 
<span class="verse" id="GN37_24">24&#160;</span>Huan quiitzquijque huan quimajcajque ipan nopa ostotl catli amo quipiyayaya atl pampa huactoya. 
<span class="verse" id="GN37_25">25&#160;</span>Teipa quema mosehuijque para tlacuase, quinitaque sequin ismaelitame catli hualayayaj Galaad ica inincamellos catli quimamayayaj tlacualpajtli huan tlaajhuiyacayotl tlen bálsamo huan mirra, huan yohuiyayaj para tlali Egipto. 
<span class="verse" id="GN37_26">26&#160;</span>Huajca Judá quinilhui iicnihua: </div>
<div class='p'>―¿Tlaque tijtlanise sintla tijmictise toicni huan tijtlatise imiquilis? 
<span class="verse" id="GN37_27">27&#160;</span>Más cuali ma tiquinnemaquiltica ne ismaelitame huan ma amo tijmictica pampa yaya toicni. </div>
<div class='p'>Huan iicnihua quicualcajque catli quinilhui. 
<span class="verse" id="GN37_28">28&#160;</span>Huajca teipa quema nopa tlanemacani catli tlali Madián ehuani panoque nopona, iicnihua José quiquixtijque ipan ostotl huan quinnemaquiltijque ica 20 plata tomi. Huan nopa tlanemacani catli eliyaya iteipan ixhuihua Ismael quihuicaque para tlali Egipto. </div>
<div class='p'>
<span class="verse" id="GN37_29">29&#160;</span>Huan teipa Rubén mocuepqui campa ameli huan amo quipanti José osto ijtic, huajca quitzayanqui iyoyo pampa neltlahuel motequipachohuayaya. 
<span class="verse" id="GN37_30">30&#160;</span>Teipa mocuepqui campa itztoyaj iicnihua huan quinilhui: </div>
<div class='p'>―¡Nopa telpocatl ayacmo aqui! ¿Tlaque huelis nijchihuas? </div>
<div class='p'>
<span class="verse" id="GN37_31">31&#160;</span>Huan nopa icnime quicuique iyoyo José huan quipolojque ieso se chivo catli quimictijque, 
<span class="verse" id="GN37_32">32&#160;</span>huan quihuiquilijque inintata huan quiilhuijque: “Tijpantijque ni yoyomitl. Xiquita sintla iyoyo mocone o amo.” </div>
<div class='p'>
<span class="verse" id="GN37_33">33&#160;</span>Huan quema Jacob quiiximatqui, quiijto: </div>
<div class='p'>“¡Quena, yaya nopa iyoyo nocone! Se tecuani quicocototzqui huan quicuajqui.” 
<span class="verse" id="GN37_34">34&#160;</span>Huajca Jacob quitzayanqui iyoyo huan moyoyonti ica yoyomitl tlen tequipacholi huan chocac para miyac tonali pampa mijqui icone. 
<span class="verse" id="GN37_35">35&#160;</span>Huan nochi iconehua quicajcahualtiyayaj para quiyoltlalise, pero amo huelqui moyoltlalía. Tlahuel chocayaya por icone huan quiijtohuayaya: “Nimotequipachos por nocone hasta quema nimiquis.” </div>
<div class='p'>
<span class="verse" id="GN37_36">36&#160;</span>Huan ipan tlali Egipto nopa madianitame tlacame quinemacaque José ica se tlacatl catli itoca Potifar catli quipixtoya se hueyi tequitl ihuaya nopa hueyi tlanahuatijquetl Faraón nopona. Yaya elqui tlayacanquetl tlen nopa tlacame catli quimocuitlahuiyaya inemilis Faraón.  </div>
<div class='psalmlabel' id='GN38_0'> 38</div>
<div class='s'>Judá huan Tamar </div>
<div class='p'>
<span class="verse" id="GN38_1">1&#160;</span>Ipan nopa tonali Judá moiyocaquixti tlen iicnihua huan yajqui itztoti ipan pilaltepetzi Adulam huan mocajqui ichaj se tlacatl catli itoca Hira. 
<span class="verse" id="GN38_2">2&#160;</span>Nopona quiiximatqui iichpoca se cananeo tlacatl catli itoca Súa huan mosihuajti ihuaya. 
<span class="verse" id="GN38_3">3&#160;</span>Huan conecuic huan quipixqui se icone catli quitocaxti Er. 
<span class="verse" id="GN38_4">4&#160;</span>Sempa conecuic huan quipixqui seyoc icone catli quitocaxti Onán. 
<span class="verse" id="GN38_5">5&#160;</span>Huan noja quipixqui seyoc icone catli quitocaxti Sela catli tlacatqui quema inijuanti itztoyaj ipan altepetl Quezib. </div>
<div class='p'>
<span class="verse" id="GN38_6">6&#160;</span>Judá quisihuajti Er, iachtihui ejca, ica se sihuatl catli itoca Tamar. 
<span class="verse" id="GN38_7">7&#160;</span>Pero TOTECO amo quipactiyaya inemilis Er pampa eliyaya nelfiero, yeca quimicti. 
<span class="verse" id="GN38_8">8&#160;</span>Huajca Judá quiilhui itelpoca Onán: </div>
<div class='p'>―Ximosansejcotili ihuaya icahual moicni quen mitztocarohua tijchihuas pampa tiihuejpol huan xijpiya se conetl para quiselis catli eliyaya iaxca moicni. </div>
<div class='p'>
<span class="verse" id="GN38_9">9&#160;</span>Pero Onán quimatiyaya sintla tlacatisquía se conetl nochi masehualme quiitasquíaj para icone iicni huan amo ya icone. Yeca quema quinechcahuiyaya ihuejpol, quitoyahuayaya ixinajcho tlalchi para ma amo conecui pampa amo quinejqui quimacas iicni catli mijqui iteipan ixhuihua quen monejqui quichihuase. 
<span class="verse" id="GN38_10">10&#160;</span>Huan TOTECO quiitac para fiero catli quichijqui Onán pampa amo quichijqui catli monejqui. Yeca Toteco nojquiya quimicti. 
<span class="verse" id="GN38_11">11&#160;</span>Huajca Judá quiilhui iyex Tamar: </div>
<div class='p'>―Ximocahua ticahuali huan xiitztoti ichaj motata hasta moscaltis nocone Sela. </div>
<div class='p'>Pero amo ya nopa catli Judá moilhuiyaya. Yaya majmahuiyaya para Sela mocuilis Tamar pampa moilhui huelis miquisquía quen iicnihua mijque sintla itztos ihuaya. Huan Tamar yajqui itztoti ichaj itata quen quinahuati. </div>
<div class='p'>
<span class="verse" id="GN38_12">12&#160;</span>Huan panoc miyac xihuitl huan nojquiya mijqui isihua Judá catli elqui iichpoca Súa. Huan teipa quema Judá ayacmo motequipachoyaya, yajqui pilaltepetzi Timnat campa itequipanojcahua quinximayayaj iborregojhua. Nojquiya ihuaya yajqui ihuampox, Hira, catli ejqui altepetl Adulam. 
<span class="verse" id="GN38_13">13&#160;</span>Huan Tamar quimatqui para iyextaj yohuiyaya Timnat quinximati iborregojhua, 
<span class="verse" id="GN38_14">14&#160;</span>huajca moquixtili iyoyo quen catli moquentíaj cahual sihuame huan moixtzajqui ica se yoyomitl quen quichihuaj ahuilnenca sihuame huan mosehui iteno pilaltepetzi Enaim catli eltoc ipan ojtli para Timnat. Quichijqui ya ni pampa quiitac Sela ya motlacachijtoya huan Judá amo quisihuajtijtoya ihuaya. Huajca noja ayamo quipiyayaya se conetl quen monejqui para quihuicas ieso huan itoca ihuehue catli mijqui. </div>
<div class='p'>
<span class="verse" id="GN38_15">15&#160;</span>Huan Judá quiitac ipan ojtli huan moilhui para eliyaya se ahuilnenca sihuatl pampa moixtzactoya. 
<span class="verse" id="GN38_16">16&#160;</span>Huajca quicajqui iojhui para quinechcahuis, niyon amo quimatqui para eliyaya iyex huan quiilhui: </div>
<div class='p'>―Techcahuili ma nimoteca mohuaya. </div>
<div class='p'>Huan yaya quinanquili: </div>
<div class='p'>―¿Tlaque techmacas sintla nimotecas mohuaya? </div>
<div class='p'>Huan Judá quinanquili: </div>
<div class='p'>
<span class="verse" id="GN38_17">17&#160;</span>―Nimitztitlanilis se pilchivojtzi. </div>
<div class='p'>Huan ya quiijto: </div>
<div class='p'>―Cualtitoc, pero techcahuilijtehua catli moaxca hasta techtitlanilis. </div>
<div class='p'>Huan Judá quiilhui: </div>
<div class='p'>
<span class="verse" id="GN38_18">18&#160;</span>―¿Tlaque tijnequi ma nimitzcahuilijtehua? </div>
<div class='p'>Huan Tamar quiijto: </div>
<div class='p'>―Techmaca mosello ihuaya imecayo huan mocuatopil catli tijpiya momaco. </div>
<div class='p'>Huan Judá quimacac huan motejqui ihuaya, huan yaya quiconemacac. 
<span class="verse" id="GN38_19">19&#160;</span>Teipa Tamar moquixtilito catli ica moixtzactoya huan sempa motlalili iyoyo quen catli cahual sihuame moquentíaj. </div>
<div class='p'>
<span class="verse" id="GN38_20">20&#160;</span>Teipa Judá quititlanqui nopa pilchivojtzi ica ihuampox catli ejqui altepetl Adulam para quiilhuiti nopa sihuatl ma quicuepili catli iaxca. Pero ihuampox ayacmo quipanti. 
<span class="verse" id="GN38_21">21&#160;</span>Huajca quintlatzintoquili catli nopona ehuaj: </div>
<div class='p'>―¿Canque itztoc nopa ahuilnenca sihuatl catli ehua Enaim catli itztoya ojteno? </div>
<div class='p'>Huan quinanquilijque: </div>
<div class='p'>―Nica amo aqui niyon se ahuilnenca sihuatl. </div>
<div class='p'>
<span class="verse" id="GN38_22">22&#160;</span>Huajca ihuampox mocuepqui campa Judá huan quiilhui: </div>
<div class='p'>―Amo nijpanti nopa sihuatl. Huan nopa masehualme catli nopona ehuaj nechilhuijque para amo aqui niyon se ahuilnenca sihuatl nopona. </div>
<div class='p'>
<span class="verse" id="GN38_23">23&#160;</span>Huan Judá quiilhui: </div>
<div class='p'>―Techhuihuiitase sintla sempa tiyas tijtemoti. Nijchijqui catli niquijto huan nijtitlanqui nopa pilchivojtzi huan amo tijpanti. Huajca ma mocahui nopa sihuatl catli nijmacac. </div>
<div class='p'>
<span class="verse" id="GN38_24">24&#160;</span>Huan quema panotoya eyi metztli, se hualajqui campa Judá huan quiilhui: </div>
<div class='p'>―Huelis moyex Tamar tlacanentoc pampa quinemiltía se conetl ipan itlacayo. </div>
<div class='p'>Huan Judá quiilhui: </div>
<div class='p'>―¡Xijquixtica tlen nopa altepetl huan xijtlatica! </div>
<div class='p'>
<span class="verse" id="GN38_25">25&#160;</span>Pero quema quiquixtiyayaj, Tamar tlatitlanqui ma quiilhuitij iyextaj: “Nechconemacac yaya catli iaxca ni tlamantli. Xiquita cuali ajqueya iaxca ni sello, ihuaya imecayo huan ni cuatopili.” </div>
<div class='p'>
<span class="verse" id="GN38_26">26&#160;</span>Huan Judá quiiximatqui nopa tlamantli huan quiijto: “Yaya quichijtoc catli cuali huan na, amo. Yaya quinejqui se conetl para quihuicas itoca ihuehue catli mijqui huan amo nijnamicti ihuaya nocone Sela quen monequiyaya.” </div>
<div class='p'>Huan Judá ayacmo quema motejqui ihuaya Tamar. 
<span class="verse" id="GN38_27">27&#160;</span>Huan quema ajsic tonal para conepiyas, quinpixqui cuateme. 
<span class="verse" id="GN38_28">28&#160;</span>Huan ipan nopa tlatoctzi quema tlacatiyayaj, se tlen inijuanti quiquixti imax, huan nopa cocoxcaitaquetl quiilpi se icpatl chichiltic huan quiijto: “Ya ni quisqui achtihui.” </div>
<div class='p'>
<span class="verse" id="GN38_29">29&#160;</span>Pero teipa nopa pilconetzi quicalaqui imax huan iicni nelía tlacatqui achtihui. Yeca nopa cocoxcaitaquetl quitocaxti nopa conetl Fares. (Fares quinequi quiijtos “catli moojtlapojtoc”.) Quej nopa quitocaxti pampa quiijto: “Yaya moojtlapo para quisqui achtihui.” </div>
<div class='p'>
<span class="verse" id="GN38_30">30&#160;</span>Huan teipa tlacatqui nopa seyoc oquichpil catli quipiyayaya nopa icpatl chichiltic imaco huan quitocaxti Zara. (Zara quinequi quiijtos “chichiltic”.)  </div>
<div class='psalmlabel' id='GN39_0'> 39</div>
<div class='s'>José ihuaya isihua Potifar </div>
<div class='p'>
<span class="verse" id="GN39_1">1&#160;</span>Huan nopa ismaelita tlanemacani quihuicaque José hasta tlali Egipto. Nopona quicojqui se tlacatl itoca Potifar catli quipixtoya se hueyi tequitl ica Tlanahuatijquetl Faraón. Elqui inintlayacanca nopa tlacame catli quimocuitlahuiyaya inemilis. 
<span class="verse" id="GN39_2">2&#160;</span>Pero TOTECO itztoya ihuaya José huan quichijqui para nochi ma quisa cuali catli José quichijqui ipan ichaj iteco. 
<span class="verse" id="GN39_3">3&#160;</span>Huan iteco momacac cuenta para TOTECO itztoya ihuaya José huan quitiochihuayaya huan nochi catli quichijqui quisqui cuali. 
<span class="verse" id="GN39_4">4&#160;</span>Huan iteco quiicneli huan quitlali ma eli catli más quipalehui. Nojquiya quichijqui ma quinnahuati nochi tequipanohuani ipan ichaj huan quitlali imaco nochi catli quipixqui. 
<span class="verse" id="GN39_5">5&#160;</span>Huan tlen nopa tonali quema Potifar quicajqui imaco José ichaj huan nochi catli quipixqui, TOTECO pejqui más quitiochihua Potifar, huan iteiximatcahua huan nochi catli quipixqui ipan ichaj huan ipan mila. 
<span class="verse" id="GN39_6">6&#160;</span>Huan Potifar ayacmo mocuatotoniyayaya ica tleno, san para tlacuas pampa motemachi ipan José. Huan nochi eltoya imaco huan nochi quisayaya cuali. </div>
<div class='p'>Huan José eliyaya yejyectzi huan nesiyaya se cuali telpocatl. 
<span class="verse" id="GN39_7">7&#160;</span>Huan quema panoc tonali, isihua iteco pejqui quiixtoca. Huan se tonal quiilhui: </div>
<div class='p'>―Ximoteca nohuaya. </div>
<div class='p'>
<span class="verse" id="GN39_8">8&#160;</span>Pero José amo quinejqui huan quiilhui: </div>
<div class='p'>―Xiquita, mohuehue quicajtoc nomaco nochi catli quipiya huan quimati sintla nica niitztoc, amo quipiya tleno para ica mocuatotonis. 
<span class="verse" id="GN39_9">9&#160;</span>Ipan ni cali amo aqui más tlayacana que na. Noteco nechmacatoc nomaco nochi para nijchihuas catli na niquitas para cuali. San ica ta amo nijpiya tlanahuatili pampa tiisihua. Huajca, ¿quenicatza huelis nitlajtlacolchihuas ica Toteco Dios huan mohuaya nijchihuas se tlamantli catli tlahuel fiero? </div>
<div class='p'>
<span class="verse" id="GN39_10">10&#160;</span>Huan masque nopa sihuatl mojmostla quinotzayaya José ma moteca ihuaya, José amo quichijqui, niyon amo quinechcahui campa itztoya. 
<span class="verse" id="GN39_11">11&#160;</span>Pero se tonal José monejqui calaquis ichaj iteco para quichihuas itequi huan amo aquiyaya niyon se más tequipanojquetl nopona. 
<span class="verse" id="GN39_12">12&#160;</span>Huan nopa sihuatl quiitzqui ipan iyoyo huan quiilhui: </div>
<div class='p'>―Ximoteca nohuaya. </div>
<div class='p'>Pero José motlalojtejqui huan quicajtejqui iyoyo ipan imax. 
<span class="verse" id="GN39_13">13&#160;</span>Huan quema nopa sihuatl momacac cuenta para quicahuilijtejqui iyoyo imaco, 
<span class="verse" id="GN39_14">14&#160;</span>tzajtzic chicahuac, huan quinnotzqui itequipanojcahua huan quinilhui: </div>
<div class='p'>―Xiquitaca, nopa hebreo tlacatl catli nohuehue techhualiquili san techpinahualtía. Calajqui nica para nechfuerzajhuis ma nimoteca ihuaya, pero na nitzajtzic chicahuac. 
<span class="verse" id="GN39_15">15&#160;</span>Huan quema nechcajqui para nitzajtzic ica nochi nochicahualis, motlalojtejqui hasta quicajtejqui iyoyo nica. </div>
<div class='p'>
<span class="verse" id="GN39_16">16&#160;</span>Teipa nopa sihuatl quiajojqui José iyoyo hasta ajsico ihuehue. 
<span class="verse" id="GN39_17">17&#160;</span>Huan quipohuili quen quinpohuilijtoya nopa tequipanohuani huan quiilhui: </div>
<div class='p'>―Nopa hebreo catli tijcojqui huan techhualiquili calajqui ipan nocuarto huan quinequiyaya ma nimoteca ihuaya. 
<span class="verse" id="GN39_18">18&#160;</span>Pero quema nitzajtzic chicahuac, motlalojtiquisqui huan quicajtejqui iyoyo nica. 
<span class="verse" id="GN39_19">19&#160;</span>Quej nopa nechchijqui motequipanojca catli tijcojqui. </div>
<div class='p'>Huan iteco José cualanqui miyac quema quicajqui catli isihua quipohuiliyaya. 
<span class="verse" id="GN39_20">20&#160;</span>Huan quiitzqui José huan tlanahuati ma quicalaquica ipan tlatzactli campa mocahuayayaj nochi tlacame catli nopa hueyi tlanahuatijquetl quintzactoya. 
<span class="verse" id="GN39_21">21&#160;</span>Pero TOTECO noja itztoya ihuaya José huan quinextili quenicatza quiicnelía pampa quichijqui para nopa tlayacanca tetzajquetl ma quicualita. 
<span class="verse" id="GN39_22">22&#160;</span>Huan nopa tlayacanca tetzajquetl quincajqui imaco José nochi sequinoc catli tzactoque. Huan José tlanahuatiyaya nochi catli nopona mochihuayaya. 
<span class="verse" id="GN39_23">23&#160;</span>Huan nopa tlayacanquetl amo monequiyaya mocuatotonis ica tleno catli eltoya imaco José pampa TOTECO itztoya ihuaya huan quichihuayaya para nochi ma quisa cuali.  </div>
<div class='psalmlabel' id='GN40_0'> 40</div>
<div class='s'>José quinmachilti tlaque quiijtosnequi ome temictli </div>
<div class='p'>
<span class="verse" id="GN40_1">1&#160;</span>Panoc miyac tonali huan yaya catli itequi para quiyecos nochi itlailis nopa tlanahuatijquetl tlen Egipto para quiitas sintla quipixqui ipajyo quichijqui catli amo quipacti iteco. Huan nojquiya tlaixpanoc itlayacanca panchijca nopa tlanahuatijquetl. 
<span class="verse" id="GN40_2">2&#160;</span>Huajca Faraón cualanqui ininhuaya ni ome itequipanojcahua, 
<span class="verse" id="GN40_3">3&#160;</span>huan quintitlanqui ipan tlatzactli catli eltoya ipan ichaj inintlayacanca nopa tlacame catli quimocuitlahui. Huan eltoya san sejco campa José tzactoya. 
<span class="verse" id="GN40_4">4&#160;</span>Huan nopa tlayacanca tetzajquetl quiilhui José ma quinmocuitlahui. Huan panoque miyac tonali ipan tlatzactli san sejco. </div>
<div class='p'>
<span class="verse" id="GN40_5">5&#160;</span>Huan se tlayohua yaya catli quiyeco itlailis Faraón huan ne se catli quichijqui ipantzi quipixque sesen temictli. Huan sesen temictli quiijtosnequiyaya sesen tlamantli. 
<span class="verse" id="GN40_6">6&#160;</span>Huan ica ijnaloc José quinpantico moneltequipachohuayayaj, 
<span class="verse" id="GN40_7">7&#160;</span>huan quinilhui: </div>
<div class='p'>―¿Quenque anmotequipachohuaj? </div>
<div class='p'>
<span class="verse" id="GN40_8">8&#160;</span>Huan quiilhuijque: </div>
<div class='p'>―Tijpixque sesen temictli huan amo tijpiyaj ajqueya techpohuilis tlaque quiijtosnequi. </div>
<div class='p'>Huan José quinilhui: </div>
<div class='p'>―Yaya Toteco Dios catli temachiltía tlaque quiijtosnequi se tlamantli. Huajca techpohuilica tlaque anquitemijque. </div>
<div class='p'>
<span class="verse" id="GN40_9">9&#160;</span>Huajca nopa tlacatl catli itequi para quiyecos itlailis Faraón quiilhui: </div>
<div class='p'>―Ipan notemic niquitayaya se xocomeca tzontli, 
<span class="verse" id="GN40_10">10&#160;</span>catli quipixqui eyi imacuayo. Huan nopa xocomeca cuahuitl chamanqui, huan cahuanqui ixochiyo, huan temacac itlajca. Huan teipa itlajca icsic. 
<span class="verse" id="GN40_11">11&#160;</span>Huan nijpiyayaya nomaco icaxi Faraón. Huan nijcuiyaya nopa xocomecatl itlajca huan nijpatzcayaya ipan icaxi. Teipa nijtlaliyaya imaco Faraón. </div>
<div class='p'>
<span class="verse" id="GN40_12">12&#160;</span>Huan José quiilhui: </div>
<div class='p'>―Nopa motemic quej ni quinequi quiijtos. Nopa eyi imacuayo elis eyi tonali, 
<span class="verse" id="GN40_13">13&#160;</span>pampa ica eyi tonali Faraón mitzquixtis nica, huan mitztlalis sempa ipan motequi. Huan sempa tijmacas icaxi imaco quen achtihuiya tijchihuayaya. 
<span class="verse" id="GN40_14">14&#160;</span>Quema panos ya nopa, techelnamiqui huan xijchihua se favor, xijcamanalhui Faraón tlen na para ma nechquixti ipan ni tlatzactli. 
<span class="verse" id="GN40_15">15&#160;</span>Nechichtejque ipan nopa tlali campa itztoque hebreos. Amo quinamiqui niitztos nica pampa amo tleno catli amo cuali nijchijtoc. </div>
<div class='p'>
<span class="verse" id="GN40_16">16&#160;</span>Huan quema nopa tlayacanquetl tlen panchihuani quiitac catli José quiijtojtoya, quiilhui: </div>
<div class='p'>―Nojquiya nijpixqui se temictli huan niquitayaya para niquicpahuiyaya eyi chiquihuitl tlen pantzi. 
<span class="verse" id="GN40_17">17&#160;</span>Huan nopa chiquihuitl catli huejcapa quipiyayaya nochi tlamantli pantzi para Faraón, pero totome hualayayaj huan quicuayayaj catli eltoya ipan nochiqui catli niquicpahuijtoya. </div>
<div class='p'>
<span class="verse" id="GN40_18">18&#160;</span>Huajca José quinanquili: </div>
<div class='p'>―Ya ni catli motemic quinequi quiijtos; nopa eyi chiquihuitl tlen pantzi elis eyi tonali. 
<span class="verse" id="GN40_19">19&#160;</span>Huan ica eyi tonali Faraón mitzquixtis tlen nica huan quichihuas ma mitzcuahuiyonica ipan se cuahuitl huan totome quicuase monacayo. </div>
<div class='p'>
<span class="verse" id="GN40_20">20&#160;</span>Huan hualhuiptla quiaxiti ixihui Faraón huan quichijqui se hueyi ilhuitl para nochi catli quihuicayayaj tequitl ipan ichaj. Huan iniixpa nochi itlanotzalhua, Faraón tlatitlanqui ma quinquixtica ipan tlatzactli yaya catli achtihuiya quiyecoyaya itlailis huan nojquiya nopa tlayacanca panchijquetl. 
<span class="verse" id="GN40_21">21&#160;</span>Huan catli quiyecoyaya itlailis sempa quitlali ipan itequi huan sempa pejqui quimaca icaxi quen achtihuiya. 
<span class="verse" id="GN40_22">22&#160;</span>Pero ica nopa panchijquetl tlatitlanqui ma quicuahuiyonica ipan se cuahuitl quen José quiijtojtoya. 
<span class="verse" id="GN40_23">23&#160;</span>Pero masque ya nopa panoc, nopa catli quiyeco itlailis Faraón amo quielnamijqui José.  </div>
<div class='psalmlabel' id='GN41_0'> 41</div>
<div class='s'>José quimatilti tlaque quiijtosnequi itemic Faraón </div>
<div class='p'>
<span class="verse" id="GN41_1">1&#160;</span>Quema panotoya ome xihuitl, se tonal Faraón quipixqui se temictli. Quitemijqui para ijcatoya iteno nopa hueyatl Nilo, 
<span class="verse" id="GN41_2">2&#160;</span>huan chicome huacaxme catli yejyectzitzi huan tomahuaque quisayayaj ipan nopa hueyatl huan tlacuajtinemiyayaj. 
<span class="verse" id="GN41_3">3&#160;</span>Huan iniica quisque chicome huacaxme catli fierojtique huan cocoxquetique. Quisque ipan nopa hueyatl huan moquetzque iteno ininnechca nopa sequinoc. 
<span class="verse" id="GN41_4">4&#160;</span>Teipa nopa huacaxme fierojtique huan cocoxquetique quincuajque nopa chicome huacaxme yejyectzitzi huan tomahuaque. </div>
<div class='p'>Huan Faraón isac. 
<span class="verse" id="GN41_5">5&#160;</span>Teipa sempa cochqui huan quipixqui seyoc temictli. Quiitayaya chicome imacuayo trigo yejyectzitzi catli temitoya ica iyol huan moscaltiyaya ipan san se tzontli. 
<span class="verse" id="GN41_6">6&#160;</span>Huan iniica chamanqui seyoc chicome imacuayo trigo catli huactoc huan pitzantzitzi catli quitlatijtoya nopa huac ajacatl catli huala campa hualquisa tonati. 
<span class="verse" id="GN41_7">7&#160;</span>Huan nopa chicome imacuayo trigo catli huactoc quincuajque nopa chicome imacuayo catli tomahuac huan temitoc. Huan Faraón isac huan momacac cuenta para eliyaya se temictli. 
<span class="verse" id="GN41_8">8&#160;</span>Pero ica ijnaloc moneltequipachohuayaya huan tlanahuati ma hualaca nochi tetonalitani huan nochi tlalnamijca tlacame ipan tlali Egipto. Huan Faraón quinpohuili itemic, pero niyon se tlen inijuanti amo huelqui quiilhui tlaque quinequiyaya quiijtos. </div>
<div class='p'>
<span class="verse" id="GN41_9">9&#160;</span>Huajca nopa tlacatl catli quipixqui itequi para quiyecos itlailis Faraón quielnamijqui José huan quiilhui Faraón: </div>
<div class='p'>―Ama niquelnamiqui catli amo cuali nijchijtoc. 
<span class="verse" id="GN41_10">10&#160;</span>Quema ticualanqui nohuaya huan ihuaya nopa tlayacanca panchijquetl, techtitlanqui tiome ipan nopa tlatzactli ipan ichaj nopa tlayacanquetl tlen nopa tlacame catli mitzmocuitlahuíaj. 
<span class="verse" id="GN41_11">11&#160;</span>Huan se tlayohua nopa panchijquetl huan na, tijpixque sesen temictli. Huan sesen temictli quipixqui catli quinequiyaya quiijtos. 
<span class="verse" id="GN41_12">12&#160;</span>Huan nopona ipan nopa tlatzactli itztoya tohuaya se hebreo telpocatl catli quitequipanojtoya nopa tlayacanquetl. Huan tijpohuilijque totemic huan nopa hebreo techilhui tlaque quiijtosnequi. 
<span class="verse" id="GN41_13">13&#160;</span>Huan nochi panoc san quen techilhui. Na nimocuepqui sempa ipan notequi huan nopa seyoc quicuapilojque. </div>
<div class='p'>
<span class="verse" id="GN41_14">14&#160;</span>Huajca Faraón tlatitlanqui ma quinotzatij José huan nimantzi quiquixtijque tlen nopa tlatzactli. Huan José malti, huan motentzonxinqui, huan quipatlac iyoyo huan monexti iixpa Faraón. 
<span class="verse" id="GN41_15">15&#160;</span>Huan Faraón quiilhui: </div>
<div class='p'>―Nijpixqui se temictli huan amo aqui hueltoc quiixtoma, pero nijcactoc quema tijcaqui se temictli, hueli tiquixtoma. </div>
<div class='p'>
<span class="verse" id="GN41_16">16&#160;</span>Huan José quinanquili: </div>
<div class='p'>―Amo nihueli na, pero Toteco Dios, quena. Yaya mitznextilis tlaque quinequi quiijtos motemic. </div>
<div class='p'>
<span class="verse" id="GN41_17">17&#160;</span>Huan Faraón quiilhui José: </div>
<div class='p'>―Ipan notemic, niquitayaya para niijcatoya iteno nopa hueyatl Nilo, 
<span class="verse" id="GN41_18">18&#160;</span>huan ipan nopa hueyatl quisque chicome huacaxme tomahuaque huan yejyectzitzi catli tlacuajtinemiyayaj. 
<span class="verse" id="GN41_19">19&#160;</span>Huan iniica quisque seyoc chicome huacaxme catli fierojtique huan cocoxquetique. ¡Amo quema niquinitztoya huacaxme nelfierojtique ipan nochi tlali Egipto! 
<span class="verse" id="GN41_20">20&#160;</span>Huan ni huacaxme cocoxquetique huan fierojtique quincuajque nopa achtihui huacaxme catli tomahuaque. 
<span class="verse" id="GN41_21">21&#160;</span>Pero masque quincuajtoyaj, amo tomahuixque. Noja eliyayaj cocoxquetique quen achtihui. </div>
<div class='p'>“Huan teipa niisac. 
<span class="verse" id="GN41_22">22&#160;</span>Teipa nijtemijqui chicome imacuayo trigo yejyectzitzi huan tomahuaque catli temitoya ica iyol huan moscaltiyayaj ipan san se tzontli. 
<span class="verse" id="GN41_23">23&#160;</span>Huan iniica moscaltiyaya seyoc chicome imacuayo catli tzocoyoltique, huan pitzantzitzi, huan huactoque ica nopa huac ajacatl catli huala campa hualquisa tonati. 
<span class="verse" id="GN41_24">24&#160;</span>Huan ni chicome imacuayo catli pitzantzitzi quincuajque nopa chicome imacuayo catli tomahuaque. Na niquinpohuili notemic nopa tlacame catli tetonalitaj, pero niyon se amo huelqui nechilhuis tlaque quiijtosnequi.” </div>
<div class='p'>
<span class="verse" id="GN41_25">25&#160;</span>Huajca José quiilhui Faraón: </div>
<div class='p'>―Nopa ome temictli catli tijpixqui, san se. Toteco Dios mitzyolmelajtoc catli yaya quichihuas. 
<span class="verse" id="GN41_26">26&#160;</span>Nopa chicome huacaxme catli yejyectzitzi quinequi quiijtos chicome xihuitl. Huan san se quiijtosnequi nopa chicome imacuayo trigo catli yejyectzitzi. 
<span class="verse" id="GN41_27">27&#160;</span>Huan nopa chicome huacaxme cocoxquetique huan fierojtique catli quisque iniica nopa sequinoc, quinequi quiijtos seyoc chicome xihuitl. Huan san se quiijtosnequi nopa chicome imacuayo trigo catli amo moscalti huan catli quihuatzqui nopa huac ajacatl catli huala campa hualquisa tonati. Quinequi quiijtos chicome xihuitl quema amo tleno oncas. 
<span class="verse" id="GN41_28">28&#160;</span>Ya ni panos san quen nimitzilhuijtoc pampa Toteco Dios mitznextilijtoc catli ya quichihuas. 
<span class="verse" id="GN41_29">29&#160;</span>Hualas chicome xihuitl quema oncas tlahuel miyac pixquistli ipan nochi tlali Egipto. 
<span class="verse" id="GN41_30">30&#160;</span>Huan teipa hualas chicome xihuitl catli amo tleno oncas. Huan nopa mayantli ajsis campa hueli ipan nochi tlali Egipto hasta amo aqui quielnamiquis nopa xihuitl catli cuali. 
<span class="verse" id="GN41_31">31&#160;</span>Elis nelhueyi nopa mayantli hasta amo nesis catli achtihuiya oncac. 
<span class="verse" id="GN41_32">32&#160;</span>Ta tijpixqui nopa temictli ompa pampa Toteco Dios motlalijtoc quichihuas ni tlamantli huan quichihuas nimantzi. </div>
<div class='p'>
<span class="verse" id="GN41_33">33&#160;</span>“Huajca xijtemo se tlacatl catli cuali iyolo huan catli tlalnamiqui para tlayacanas ipan ni tlali Egipto. 
<span class="verse" id="GN41_34">34&#160;</span>Huan ya ni xijchihua, totlanahuatijca. Xijnahuati ma quintlali gobernadores campa hueli ipan nochi ni tlali para ma quiajocuise se coxtali tlen sesen macuili coxtali catli quipixcase ipan tlali Egipto ipan nochi nopa chicome xihuitl quema tlahuel tlaoncas. 
<span class="verse" id="GN41_35">35&#160;</span>Ma quisentilica nopa trigo ipan nochi altepeme ipan nopa chicome cuali xihuitl catli huala huan ma quitlalica campa ta tijnahuatis, totlanahuatijca. Huan teipa oncas tlacualistli para nochi masehualme. 
<span class="verse" id="GN41_36">36&#160;</span>Quej nopa, mocahuas ajoctoc nopa trigo ipan totlal para masehualme amo apismiquise ipan nopa chicome xihuitl quema oncas mayantli.” </div>
<div class='s'>José itztoya gobernador ipan tlali Egipto </div>
<div class='p'>
<span class="verse" id="GN41_37">37&#160;</span>Huajca Faraón huan itlapalehuijcahua quicualcajque catli José quiijto, 
<span class="verse" id="GN41_38">38&#160;</span>huan Faraón quinilhui: </div>
<div class='p'>―¿Canque tijpantise seyoc tlacatl quen ya ni catli quipiya itonal Toteco Dios? </div>
<div class='p'>
<span class="verse" id="GN41_39">39&#160;</span>Huan teipa Faraón quiilhui José: </div>
<div class='p'>―Amo aqui catli más tlalnamiqui huan catli más quimati que ta. San ta mitzmatiltijtoc Toteco Dios nochi ni tlamantli. 
<span class="verse" id="GN41_40">40&#160;</span>Huajca momaco mocahuas nochi catli noaxca huan nochi nomasehualhua quineltocase catli tiquinilhuis. San na nielis más hueyi que ta pampa na nihueyi tlanahuatijquetl. 
<span class="verse" id="GN41_41">41&#160;</span>Xiquita, na nimitztlalía tigobernador ipan nochi ni tlali Egipto. </div>
<div class='p'>Quema quiijto ya ni, 
<span class="verse" id="GN41_42">42&#160;</span>Faraón moquixtili ipan imax ianillo catli quipixqui nopa sello catli quinexti itequiticayo huan quitlalili imaco José. Teipa tlanahuati ma quiyoyontica ica lino yoyomitl catli nelcuali huan ma quitlalilica iquechtla se costli tlen oro. 
<span class="verse" id="GN41_43">43&#160;</span>Quichijqui nopa ompa tlanahuatijquetl huan quiilhui ma tlejco ipan iompa carro. Huan quinnahuati itequipanojcahua ma quiyacantiyaca huan chicahuac ma teyolmelahuase: “¡Ximotlancuaquetzaca! ¡Huala tlanahuatijquetl!” Quej nopa Faraón quitlali José para ma tlanahuati ipan nochi nopa tlali Egipto. </div>
<div class='p'>
<span class="verse" id="GN41_44">44&#160;</span>Huan teipa Faraón quiilhui: </div>
<div class='p'>―Na nimitzmaca motequiticayo huan niyon se ipan nochi Egipto huelis quiolinis imacpil sintla amo tijmaca tlanahuatili. </div>
<div class='p'>
<span class="verse" id="GN41_45">45&#160;</span>Huan Faraón quitocaxtlali José, Zafnat Panea, huan quisihuajti ihuaya Asenat, iichpoca Potifera nopa totajtzi ipan altepetl On. Huan campa hueli ipan tlali Egipto nochi quiiximatque José. 
<span class="verse" id="GN41_46">46&#160;</span>Huan José quipiyayaya 30 xihuitl quema pejqui quitequipanohua Faraón, nopa tlanahuatijquetl ipan tlali Egipto. </div>
<div class='p'>Teipa José quinahuatijtejqui Faraón huan pejqui yohui campa hueli ipan nochi tlali Egipto. 
<span class="verse" id="GN41_47">47&#160;</span>Huan nopa tlali temacac miyac pixquistli ipan nopa chicome xihuitl quema tlahuel oncac, 
<span class="verse" id="GN41_48">48&#160;</span>huan José quiajojqui miyac trigo ipan nopa altepeme. Quicajtiyajqui ipan sese altepetl nopa trigo catli quisentilijque ipan nopa pilaltepetzitzi nechca. 
<span class="verse" id="GN41_49">49&#160;</span>Huan José quisentili miyac trigo quen imiyaca xali iteno hueyi atl. Nelmiyac eliyaya nopa trigo hasta ayacmo quiijcuilo quesqui coxtali pampa amo hueliyaya quinpohuaj. </div>
<div class='p'>
<span class="verse" id="GN41_50">50&#160;</span>Huan quema ayamo pehuayaya nopa xihuitl tlen mayantli, José quinpixqui ome iconehua ihuaya isihua, Asenat. 
<span class="verse" id="GN41_51">51&#160;</span>Nopa achtihui quitocaxti Manasés. (Manasés quinequi quiijtos “niquinelcajtoc”.) Quej nopa quitocaxti pampa quiijto: “Toteco Dios quichijtoc ma niquelcahua noteiximatcahua huan nochi catli nitlaijiyohuijtoc.” 
<span class="verse" id="GN41_52">52&#160;</span>Huan iompa cone quitocaxti Efraín. (Efraín quinequi quiijtos “temaca itlajca”.) Quej nopa quitocaxti pampa quiijto: “Toteco Dios quichijtoc ma niquinpiya noconehua ipan ni tlali campa nitlaijiyohuijtoc.” </div>
<div class='p'>
<span class="verse" id="GN41_53">53&#160;</span>Huan tlanqui nopa chicome xihuitl quema tlahuel oncac pixquistli ipan tlali Egipto, 
<span class="verse" id="GN41_54">54&#160;</span>huan pejqui nopa chicome xihuitl quema amo oncac pixquistli quen José quiijto. Huan oncac mayantli ipan nochi tlalme nechca, pero ipan tlali Egipto oncayaya tlacualistli. 
<span class="verse" id="GN41_55">55&#160;</span>Huan quema Egipto ehuani pejque mayanaj, yajque quitlajtlanitoj trigo Faraón huan Faraón quinilhui nochi egiptome: “Xiyaca xiquitatij José huan xijchihuaca catli ya anmechilhuis.” </div>
<div class='p'>
<span class="verse" id="GN41_56">56&#160;</span>Huan quema nopa mayantli ajsic campa hueli ipan nochi nopa tlali, José quitlapo nochi nopa huejhueyi calme campa quiajocuiyaya trigo para quinnemaquiltis nopa egiptome pampa nopa mayantli eliyaya tlahuel chicahuac. 
<span class="verse" id="GN41_57">57&#160;</span>Huan masehualme catli ehuani tlen campa hueli tlalme ajsiyayaj ipan tlali Egipto para quicohuase trigo ica José pampa ipan nochi nopa tlalme, amo oncayaya tlaque quicuase.  </div>
<div class='psalmlabel' id='GN42_0'> 42</div>
<div class='s'>Iicnihua José yajque tlali Egipto </div>
<div class='p'>
<span class="verse" id="GN42_1">1&#160;</span>Quema Jacob quimatqui para oncayaya trigo ipan tlali Egipto, quinilhui itelpocahua: “¿Para tlen anmochiyaj se ica seyoc para anquiitase ajqueya techpalehuis? 
<span class="verse" id="GN42_2">2&#160;</span>Nechilhuijtoque para ipan tlali Egipto onca trigo. Xiyaca nepa huan xijcohuatij para noja tiitztose.” </div>
<div class='p'>
<span class="verse" id="GN42_3">3&#160;</span>Huajca majtlactli tlen iicnihua José yajque tlali Egipto quicohuatij trigo. 
<span class="verse" id="GN42_4">4&#160;</span>Pero Jacob amo quicahuili ma yohui Benjamín, inelicni José pampa moilhui nohueli ipantisquía se tlamantli catli fiero. 
<span class="verse" id="GN42_5">5&#160;</span>Huajca itelpocahua Israel yajque ininhuaya nochi sequinoc catli yohuiyayaj tlacohuatij pampa campa hueli ipan nochi tlali Canaán oncayaya mayantli. </div>
<div class='p'>
<span class="verse" id="GN42_6">6&#160;</span>Huan José eliyaya gobernador ipan tlali Egipto huan yaya catli quinnemaquiltiyaya trigo nochi masehualme catli ajsiyayaj tlen campa hueli tlalme. Huan quema iicnihua José monextijque iixpa, motlancuaquetzque huan mohuijtzonque tlalchi quen momatque tlatlepanitaj. 
<span class="verse" id="GN42_7">7&#160;</span>Huan José quiniximatqui iicnihua quema quinitac, pero quichijqui quen amo quiniximatiyaya. Quincamanalhui ica cualantli huan quinilhui: </div>
<div class='p'>―¿Canque anhualahuij? </div>
<div class='p'>Huan quiilhuijque: </div>
<div class='p'>―Tihualahuij tlali Canaán para titlacohuaquij. </div>
<div class='p'>
<span class="verse" id="GN42_8">8&#160;</span>Huan masque José quiniximatqui iicnihua, inijuanti amo quiiximatque. 
<span class="verse" id="GN42_9">9&#160;</span>Huan quielnamijqui nopa temictli catli quipixqui tlen iicnihua achtihuiya huan quinilhui: </div>
<div class='p'>―Amo neli anhualahuij para antlacohuase. Anhualajtoque anquiitaquij quenicatza eltoc totlal huan canica huelis antechtlanise. </div>
<div class='p'>
<span class="verse" id="GN42_10">10&#160;</span>Huan inijuanti quinanquilijque: </div>
<div class='p'>―¡Amo, tata! Timotequipanojcahua tihualajtoque tijcohuaquij trigo. 
<span class="verse" id="GN42_11">11&#160;</span>Nochi tojuanti tiiconehua san se tlacatl. Ticuajcualme. Amo quema tiyajtoque ipan se altepetl para tijtlachilise quenicatza hueli tijtlanise. </div>
<div class='p'>
<span class="verse" id="GN42_12">12&#160;</span>Huan José quiijto: </div>
<div class='p'>―¡Amo neli! Anhualahuij anquiitaquij quenicatza huan canica huelis antechtlanise ipan totlal. </div>
<div class='p'>
<span class="verse" id="GN42_13">13&#160;</span>Pero inijuanti tlananquilijque: </div>
<div class='p'>―Timotequipanojcahua tiitztoque 12 tiicnime ica san se tlacatl huan tiitztoque ipan tlali Canaán. Toicni teipan ejquetl mocajqui ihuaya totata huan se ayacmo aqui tohuaya. </div>
<div class='p'>
<span class="verse" id="GN42_14">14&#160;</span>Pero José sempa quinilhui: </div>
<div class='p'>―Temachtli amojuanti antlapijpiyani, 
<span class="verse" id="GN42_15">15&#160;</span>pero ica ya ni tiquitase. Ica itequiticayo Faraón, nitlanahuatía para amo hueli anquisase nica hasta ma huala amoicni teipan ejquetl. 
<span class="verse" id="GN42_16">16&#160;</span>Ma yohui se tlen amojuanti para quicuiti. Nopa sequin mocahuase tzactoque. Tiquitase sintla nelía catli anquiijtojtoque. Sintla amo, huajca nijmatis melahuac antlapijpiyaj pampa anquinequij antechtlanise. </div>
<div class='p'>
<span class="verse" id="GN42_17">17&#160;</span>Huan José quintzajqui nochi inijuanti para eyi tonali, 
<span class="verse" id="GN42_18">18&#160;</span>pero ica ihualhuiptlatica quinilhui: </div>
<div class='p'>―Na nijtlepanita Toteco Dios, huajca xijchihuaca ya ni huan nimechcahuilis anitztose. 
<span class="verse" id="GN42_19">19&#160;</span>Sintla nelía ancuajcualme, ma mocahua tzactoc san se tlen amojuanti. Huan sequinoc amojuanti xijhuicaca trigo para ma tlacuaca amofamilia. 
<span class="verse" id="GN42_20">20&#160;</span>Pero monequi techhualiquilica amoicni teipan ejquetl para tiquitase sintla anquiijtojtoque catli melahuac. Pero sintla amo, huajca anmiquise. </div>
<div class='p'>Huan inijuanti quicualcajque, 
<span class="verse" id="GN42_21">21&#160;</span>pero moilhuiyayaj se ica seyoc: </div>
<div class='p'>―Melahuac fiero tijchihuilijque toicni. Amo tijchihuilijque cuenta quema tlahuel motequipachohuayaya huan techtlajtlaniyaya ma tijtlasojtlaca. Huan yeca ama topani eltoc ni cuesoli. </div>
<div class='p'>
<span class="verse" id="GN42_22">22&#160;</span>Huan Rubén quinilhui: </div>
<div class='p'>―Na nimechilhui para amo tleno xijchihuilica, pero amo antechcajque huan ama monequi titlaxtlahuase por imiquilis. </div>
<div class='p'>
<span class="verse" id="GN42_23">23&#160;</span>Pero amo quimatiyayaj sintla José quimachiliyaya inincamanal pampa José quinnojnotzayaya ica inincamanal egiptome huan seyoc quinixtomiliyaya catli quiijtohua. 
<span class="verse" id="GN42_24">24&#160;</span>Huan José mohuejcatlali tlen iicnihua para amo huelis quiitase huan pejqui choca. Teipa moyoltlali huan mocuepqui campa itztoyaj para quincamanalhui. Huan quiiyocaquixti Simeón huan iniixpa quinnahuati itequipanojcahua ma quiilpica. 
<span class="verse" id="GN42_25">25&#160;</span>Teipa tlanahuati ma quintemitilica inincoxtalhua iicnihua huan ma quincuepilica sese inintomi ipan inincoxtal. Nojquiya tlanahuati ma quinmacaca tlacualistli para ipan ojtli. Huan itequipanojcahua quej nopa quichijque. 
<span class="verse" id="GN42_26">26&#160;</span>Huan quintlamamaltijque ininburrojhua huan quistejque. </div>
<div class='p'>
<span class="verse" id="GN42_27">27&#160;</span>Huan quema ajsitoj campa tonilisquíaj, se tlen inijuanti quitlapo icoxtal para quitlamacas iburro huan quiitac itomi eltoya icoxtal ijtic. 
<span class="verse" id="GN42_28">28&#160;</span>Huajca quinilhui iicnihua: </div>
<div class='p'>―¡Xiquitaca nechcuepilijque notomi! ¡Nica eltoc ipan nocoxtal! </div>
<div class='p'>Huan nochi momajmatijque miyac, huan huihuipicayayaj huan moilhuiyayaj se ica seyoc: </div>
<div class='p'>―¿Tlaque techchihuilijtoc Toteco Dios? </div>
<div class='p'>
<span class="verse" id="GN42_29">29&#160;</span>Huan quema ajsitoj tlali Canaán, quipohuilijque inintata, Jacob, nochi catli quinpanotoya, quiilhuijque: </div>
<div class='p'>
<span class="verse" id="GN42_30">30&#160;</span>―Nopa tlacatl catli tlanahuatía ipan nopa tlali technojnotzqui ica cualantli huan techilhui para san tiyajtoyaj titlapijpiyatij ipan itlal para huelis tijtlanisquíaj. 
<span class="verse" id="GN42_31">31&#160;</span>Pero tiquilhuijque para ticuali masehualme huan amo quema titlapijpixtoque. 
<span class="verse" id="GN42_32">32&#160;</span>Tiquilhuijque para tieliyayaj 12 tiicnime tlen san se tlacatl, huan se ayacmo itztoc tohuaya. Nojquiya tiquilhuijque para nopa teipa ejquetl mocajtoya mohuaya ta nica ipan Canaán. 
<span class="verse" id="GN42_33">33&#160;</span>Huajca ya techilhui para monequi quiitas sintla nelía ticuajcualme. Quiijto monequi se tlen tojuanti ma mocahua nopona huan para nopa sequinoc tojuanti ma tihualaca tijhualicaca trigo para tofamilias catli mayanaj, 
<span class="verse" id="GN42_34">34&#160;</span>pero quiijto teipa monequi tijhuiquilise toicni teipan ejquetl. Quej nopa quiijto para melahuac quimatis sintla ticuali masehualme o san titlapijpiyani. Huan quiijto para quej nopa quimajcahuas toicni huan huelis titlacohuase ipan itlal ica cuali. </div>
<div class='p'>
<span class="verse" id="GN42_35">35&#160;</span>Huan quema iicnihua José quiixcuepque inincoxtal, quiitaque para ipan sese inincoxtal oncayaya ininpilbolsa ica nopa tomi catli quihuicatoyaj. Huajca inijuanti huan inintata momajmatijque. 
<span class="verse" id="GN42_36">36&#160;</span>Huan Jacob quinilhui: </div>
<div class='p'>―Antechquixtilise nochi noconehua. José ayacmo aqui tohuaya, Simeón nojquiya, huan ama antechquixtilise Benjamín. Amo tleno quisa cuali para na. </div>
<div class='p'>
<span class="verse" id="GN42_37">37&#160;</span>Huajca Rubén quiilhui itata: </div>
<div class='p'>―Xijcahua Benjamín ma yohui. Huan nijmocuitlahuis huan nimitzcuepilis. Sintla amo nimitzcuepilis, huelis tiquinmictis nochi ome noconehua. </div>
<div class='p'>
<span class="verse" id="GN42_38">38&#160;</span>Pero Jacob quiilhui: </div>
<div class='p'>―Nocone amo yas amohuaya. Iicni ya mijqui huan san ya mocahua. Sintla ipantis catli fiero ipan ojtli, antechchihuilise ma nihuehuejmiquis ica tequipacholi.  </div>
<div class='psalmlabel' id='GN43_0'> 43</div>
<div class='s'>Benjamín quihuicaque tlali Egipto </div>
<div class='p'>
<span class="verse" id="GN43_1">1&#160;</span>Huan nopa mayantli más eliyaya ipan inintlal. 
<span class="verse" id="GN43_2">2&#160;</span>Huan Jacob huan iteiximatcahua quitlamicuajque nochi nopa trigo catli quicuitoj ipan tlali Egipto, huajca quinilhui itelpocahua: </div>
<div class='p'>―Xiyaca sempa xijcohuatij trigo. </div>
<div class='p'>
<span class="verse" id="GN43_3">3&#160;</span>Pero Judá quiilhui: </div>
<div class='p'>―Nopa tlacatl ya techilhuijtoc para amo huelis tiquitase sintla amo tijhuicase toicni teipan ejquetl. 
<span class="verse" id="GN43_4">4&#160;</span>Huajca sintla tijcahuas ma yohui tohuaya Benjamín, tiyase tijcohuatij trigo. 
<span class="verse" id="GN43_5">5&#160;</span>Pero sintla amo tijcahuas ma yohui, amo tiyase pampa san tlapic. Nopa tlacatl techilhui sintla amo tijhuicaj nepa toicni teipan ejquetl, amo huelis tiquitase. </div>
<div class='p'>
<span class="verse" id="GN43_6">6&#160;</span>Huajca Israel quiijto: </div>
<div class='p'>―¿Quenque antechchihuilíaj catli fiero huan anquiilhuijque nopa tlacatl para anquipiyayayaj seyoc amoicni? </div>
<div class='p'>
<span class="verse" id="GN43_7">7&#160;</span>Huan inijuanti quiilhuijque: </div>
<div class='p'>―Tiquilhuijque pampa ya techtlatzintoquiliyaya miyac tlen tojuanti huan tofamilias. Techtlatzintoquili sintla noja itztoc totata, huan sintla tijpiyaj seyoc toicni. Huan san tijnanquiliyayaj catli techtlatzintoquiliyaya. ¿Quenicatza tijmatisquíaj para techilhuisquía ma tijhuiquilisquíaj toicni? </div>
<div class='p'>
<span class="verse" id="GN43_8">8&#160;</span>Huan Judá quiilhui Israel, itata: </div>
<div class='p'>―Sintla tijnequi ma tiitztoca, xijcahuili ma yohui Benjamín, huan na nijmocuitlahuis huan tiyase nimantzi. Quej nopa amo timiquise, niyon ta, niyon tojuanti, niyon toconehua. 
<span class="verse" id="GN43_9">9&#160;</span>Huan sintla tlen hueli ipantis, na notlajtlacol. Sintla amo nimitzcuepilis, huajca nijhuicas tlajtlacoli moixpa para nochipa. 
<span class="verse" id="GN43_10">10&#160;</span>Sintla amo tihuejcajtosquíaj, ya tiyajtosquíaj huan ya tihualajtosquíaj ompa. </div>
<div class='p'>
<span class="verse" id="GN43_11">11&#160;</span>Huajca itata quinilhui: </div>
<div class='p'>―Ayacmo onca seyoc tlamantli catli hueli tijchihuase, huajca ama xijchihuaca ya ni. Xijtemilica amocoxtal tlamantli catli más cuali catli temaca ni totlal para xijtlamajmacatij nopa tlacatl. Xijhuiquilica quentzi bálsamo, sayolnectli, tlaajhuiyacayotl, mirra, huan almendras huan nopa nueces catli itoca pistache catli nelía ajhuiyac. 
<span class="verse" id="GN43_12">12&#160;</span>Xijhuicaca nojquiya ome huelta imiyaca nopa tomi catli anmechcuepilijque ipan amocoxtal. Nohueli mocuapolojque. 
<span class="verse" id="GN43_13">13&#160;</span>Huan xijhuicaca amoicni Benjamín huan sempa xiquitatij nopa tlacatl. 
<span class="verse" id="GN43_14">14&#160;</span>Toteco Catli Quipiya Nochi Chicahualistli ma anmechtlasojtla. Ma anmechpalehui iixpa nopa tlacatl para ma quimajcahua nopa seyoc amoicni huan Benjamín para ma mocuepaca amohuaya. Huan ica na, sintla monequi niquinpolos noconehua, huajca quej nopa ma eli. </div>
<div class='p'>
<span class="verse" id="GN43_15">15&#160;</span>Huajca itelpocahua Jacob quihuicaque iniicni, Benjamín, huan tlamantli catli temajmacatij, huan ome hueltas imiyaca tomi. Teipa quistejque, moisihuiltijque yajque tlali Egipto huan monextitoj iixpa José. 
<span class="verse" id="GN43_16">16&#160;</span>Huan quema José quiitac Benjamín ininhuaya hualayaya, quiilhui itequipanojca catli más tlayacana ipan ichaj: </div>
<div class='p'>―Xiquinhuica ni tlacame nochaj, huan xijmicti se huacax huan xijcualtlali pampa tlacuase nohuaya tlajcotona. </div>
<div class='p'>
<span class="verse" id="GN43_17">17&#160;</span>Huan nopa tequipanojquetl quichijqui quen José quinahuati huan quinhuicac ichaj. 
<span class="verse" id="GN43_18">18&#160;</span>Pero inijuanti momajmatijque pampa quinhuicayaya ichaj José huan moilhuijque: </div>
<div class='p'>―Techhualicatoc nica por nopa tomi catli techcuepilijque quema achtihui tihualajque. Ama quiijtos tiquichtequilijque, huan techquixtilis totlapiyalhua huan techitzquise. Techchihualtise ma titequitica quen titequipanohuani catli quincojtoc. </div>
<div class='p'>
<span class="verse" id="GN43_19">19&#160;</span>Huajca quema ajsitoj campa calaquij ipan ichaj José, monechcahuijque campa nopa tlayacanca tequipanojquetl, 
<span class="verse" id="GN43_20">20&#160;</span>huan quiilhuijque: </div>
<div class='p'>―¡Tate, techtlacaquili! Quema achtihui tihualajque tijcohuacoj trigo, 
<span class="verse" id="GN43_21">21&#160;</span>tiquistejque ica totrigo huan tiajsitoj campa ticochisquíaj ipan ojtli. Huan tijtlapojque tocoxtalhua, huan icamaco sesen coxtali eltoya totomi sesen tojuanti. Eltoya ajsitoc totomi catli ica tijcojtoyaj nopa trigo. Huan ama tijhualicatoque para tijcuepase. 
<span class="verse" id="GN43_22">22&#160;</span>Huan iyoca tijhualicaque más tomi para tijcohuase más trigo. Pero amo tijmatij ajqueya quitlali totomi ipan tocoxtalhua. </div>
<div class='p'>
<span class="verse" id="GN43_23">23&#160;</span>Huan nopa tlayacanca tequipanojquetl quinilhui: </div>
<div class='p'>―Amo ximotequipachoca. Dios amoTeco huan iTeco amotata, huelis yaya quitlali nopa tomi ipan amocoxtalhua pampa na nijseli nopa tomi catli antechmacaque. </div>
<div class='p'>Huan nopa tequipanojquetl quiquixti Simeón huan quihualicac campa itztoyaj nopa icnime. 
<span class="verse" id="GN43_24">24&#160;</span>Teipa quinhuicac san sejco hasta ichaj José. Huan quinmacac atl para ma moicxipajpacaca huan nojquiya quintlamacac ininburrojhua. 
<span class="verse" id="GN43_25">25&#160;</span>Huan inijuanti quicualtlalijque catli quimacasquíaj José huan quichixque para ma ajsi tlajcotona pampa quicactoyaj para tlacuasquía ininhuaya. </div>
<div class='p'>
<span class="verse" id="GN43_26">26&#160;</span>Huan quema José ajsito ichaj, quimacaque catli quihuiquilijtoyaj, huan motlancuaquetzque huan mohuijtzonque hasta tlalchi para quitlepanitase. 
<span class="verse" id="GN43_27">27&#160;</span>Huan José quintlatzintoquili quenicatza itztoyaj huan nojquiya quinilhui: </div>
<div class='p'>―¿Quenicatza itztoc amotata, nopa tatatzi catli antechcamanalhuijque? ¿Noja itztoc? </div>
<div class='p'>
<span class="verse" id="GN43_28">28&#160;</span>Huan inijuanti quiilhuijque: </div>
<div class='p'>―Totata, motequipanojca, noja itztoc huan itztoc cuali. </div>
<div class='p'>
<span class="verse" id="GN43_29">29&#160;</span>Huan José quiixtemo Benjamín hasta quipanti. Elqui inelicni catli quitlacatilti inana. Huan José quiijto: </div>
<div class='p'>―¿Ya ni amoicni teipan ejquetl catli antechcamanalhuijque? </div>
<div class='p'>Huan José quiilhui Benjamín: </div>
<div class='p'>―¡Ma Toteco Dios mitztiochihua, nocone! </div>
<div class='p'>
<span class="verse" id="GN43_30">30&#160;</span>Huan quema José quiijto ya ni, monejqui moyoltetilis para amo chocas iniixpa pampa sempa quiitac iicni. Huan nimantzi quistihuetzqui, huan calajqui ipan icuarto huan nopona tlahuel miyac chocac. 
<span class="verse" id="GN43_31">31&#160;</span>Teipa quema huelqui moyoltlali, mixami huan mocuepqui campa iicnihua itztoyaj. Teipa quinilhui itequipanojcahua: “¡Xijtecaca ne tlacualistli!” </div>
<div class='p'>
<span class="verse" id="GN43_32">32&#160;</span>Huan quitequilijque José itlacualis iseltzi ipan se mesa, huan iicnihua ipan seyoc. Huan ipan seyoc mesa quintequilijque nopa egiptome catli tlacuayayaj ihuaya José. Pampa tlali Egipto ehuani quinijiyayayaj hebreo masehualme huan amo tlacuayayaj ininhuaya. 
<span class="verse" id="GN43_33">33&#160;</span>Huan José quinilhui sese iicnihua canque mosehuise. Quinsehui quen tlacajtiyajque tlen achtihui ejquetl hasta catli teipan ejquetl. Pejqui ica catli más hueyi hasta catli más tziquitetzi. Huan nopa icnime mosentlachilijque. 
<span class="verse" id="GN43_34">34&#160;</span>Huan quema quintequilijque nopa tlacualistli catli eltoya ipan imesa José, Benjamín quitequilijque macuili hueltas más imiyaca que catli quintequilijque ne sequinoc. Huan quej nopa san sejco tlaique huan tlacuajque.  </div>
<div class='psalmlabel' id='GN44_0'> 44</div>
<div class='s'>Icaxi José </div>
<div class='p'>
<span class="verse" id="GN44_1">1&#160;</span>Teipa José quiilhui itlayacanca tequipanojca: </div>
<div class='p'>―Xijtemiti inincoxtal ni tlacame ica nochi trigo catli hueli quihuicase huan xijtlali sese inintomi ipan icamac inincoxtal. 
<span class="verse" id="GN44_2">2&#160;</span>Nojquiya xijtlali nocaxi tlen plata ipan icoxtal iniicni catli teipan ejquetl, ihuaya nopa tomi catli tlaxtlajqui para trigo. </div>
<div class='p'>Huan nopa tequipanojquetl quichijqui quen José quinahuatijtoya. 
<span class="verse" id="GN44_3">3&#160;</span>Huan quema san ontlatlanesqui, José quincahuili iicnihua ma yaca ihuaya ininburrojhua. 
<span class="verse" id="GN44_4">4&#160;</span>Pero ayamo huejca yajtoyaj tlen nopa altepetl quema José quiilhui itequipanojca: </div>
<div class='p'>―Xiya xiquintoquili nopa tlacame huan quema tiquinajsiti, xiquinilhui: ‘¿Para tlen anquicueptoque catli cuali ica catli amo cuali? ¿Quenque anquiichtectoque nopa caxitl tlen plata 
<span class="verse" id="GN44_5">5&#160;</span>catli noteco quitequihuía para ipan atlis huan para quiitas catli panos teipa? ¡Anquichijtoque catli fiero!’ </div>
<div class='p'>
<span class="verse" id="GN44_6">6&#160;</span>Huan quema nopa tequipanojquetl quinajsito, quinilhui nochi ya ni. 
<span class="verse" id="GN44_7">7&#160;</span>Huan nopa icnime quiilhuijque: </div>
<div class='p'>―¿Para tlen techcamanalhuía quej nopa? ¡Amo quema tijchihuasquíaj nopa tlamantli! 
<span class="verse" id="GN44_8">8&#160;</span>Xiquita sempa tijhualicaque tlen tlali Canaán nopa tomi catli eltoya ipan tocoxtal. ¿Quenicatza tiquichtequise oro o plata tlen ichaj moteco? 
<span class="verse" id="GN44_9">9&#160;</span>¡Ma miqui aqui hueli tlen tojuanti catli tijpantilis nopa caxitl huan nochi tojuanti timitztequipanose san tlapic! </div>
<div class='p'>
<span class="verse" id="GN44_10">10&#160;</span>Huajca nopa tequipanojquetl quiijto: </div>
<div class='p'>―Cualtitoc catli anquiijtohuaj, pero san yaya catli quipiya nopa caxitl techtequipanos san tlapic. Nopa sequin amo quipiyase tlajtlacoli. </div>
<div class='p'>
<span class="verse" id="GN44_11">11&#160;</span>Huan sesen tlen inijuanti nimantzi quitemohui icoxtal huan quitlapo. 
<span class="verse" id="GN44_12">12&#160;</span>Huan nopa tequipanojquetl quitemo ipan sesen coxtali. Pejqui ica catli achtihui ejquetl hasta nopa teipan ejquetl huan quipanti nopa caxitl ipan Benjamín icoxtal. 
<span class="verse" id="GN44_13">13&#160;</span>Huajca quitzayanque ininyoyo ica hueyi tequipacholi. Huan teipa quintlamamaltijque ininburrojhua huan mocuepque ipan nopa altepetl. 
<span class="verse" id="GN44_14">14&#160;</span>Huan quema Judá huan iicnihua ajsitoj ichaj José, ya noja itztoya nopona. Huan motlancuaquetzque iixpa huan mohuijtzonque tlalchi, 
<span class="verse" id="GN44_15">15&#160;</span>huan José quinilhui: </div>
<div class='p'>―¿Tlaque anquichijtoque? ¿Amo anquimatij para se tlacatl quen na quimati catli quichihuaj sequinoc? </div>
<div class='p'>
<span class="verse" id="GN44_16">16&#160;</span>Huan Judá quiijto: </div>
<div class='p'>―¿Tlaque huelis timitznanquilise? ¿Quenicatza huelis tijnextise para amo tijchijtoque? Toteco Dios techpantijtoc titlajtlacolchijtoque. Huajca nica tiitztoque huan timitztequipanose san tlapic ihuaya catli quipixtoya nopa caxitl. </div>
<div class='p'>
<span class="verse" id="GN44_17">17&#160;</span>Pero José quiijto: </div>
<div class='p'>―Amo, amo quej nopa. San ya ne catli quipiyayaya nopa caxitl nechtequipanos san tlapic. Huan ne sequinoc amojuanti huelis anmocuepase ica cuali hasta ichaj amotata. </div>
<div class='s'>Judá quinejqui quiselis itlatzacuiltilis Benjamín </div>
<div class='p'>
<span class="verse" id="GN44_18">18&#160;</span>Huajca Judá monechcahui campa José huan quiilhui: </div>
<div class='p'>―Na nimitztlajtlanía, noteco, para techcahuili nimitzilhuis se tlamantli catli amo aqui quimati. Xijchihua se favor, amo xicualani nohuaya pampa tieltoc quen Faraón. 
<span class="verse" id="GN44_19">19&#160;</span>Achtihui ta techtlatzintoquili sintla tijpiyayayaj totata huan tlen seyoc totlaca icni. 
<span class="verse" id="GN44_20">20&#160;</span>Huan timitzilhuijque para tijpiyaj totata catli huehuentzi huan tijpiyaj se toicni catli neltelpocatl catli tlacatqui quema totata eliyaya nelhuehuentzi. Huan timitzilhuijque para totata quiicnelía miyac. San ya mocahua tlen inana. Nopa seyoc iicni ya mijqui. 
<span class="verse" id="GN44_21">21&#160;</span>Huajca techtlajtlani ma tijhualicaca pampa tijnequiyaya tiquiximatis. 
<span class="verse" id="GN44_22">22&#160;</span>Huan timitzilhuijque nopa telpocatl amo hueli quicajtehua itata. Sintla quicajtehuasquía, itata miquisquía. 
<span class="verse" id="GN44_23">23&#160;</span>Pero ta techilhui sintla ya amo hualayaya tohuaya, ayacmo techselisquía. </div>
<div class='p'>
<span class="verse" id="GN44_24">24&#160;</span>“Huajca quema timocuepque campa totata, tijpohuilijque nochi catli techilhuijtoya. 
<span class="verse" id="GN44_25">25&#160;</span>Huan teipa totata techilhui ma tihualaca tijcohuaquij se quentzi trigo. 
<span class="verse" id="GN44_26">26&#160;</span>Pero tiquilhuijque para amo hueli tihualase hasta toicni teipan ejquetl hualas tohuaya. Sintla amo tohuaya huala, amo huelis timitzitase. 
<span class="verse" id="GN44_27">27&#160;</span>Huan totata techilhui: ‘Anquimatij nosihua nechmacac ome noconehua. 
<span class="verse" id="GN44_28">28&#160;</span>Huan se tlen nopa ome quisqui huan nimoilhuía se tecuani quicuajqui pampa hasta ama ayacmo niquitztoc. 
<span class="verse" id="GN44_29">29&#160;</span>Sintla anquihuicaj huejca ni seyoc nocone huan sintla ipantis se tlamantli catli fiero, antechchihualtise ma nihuehuejmiqui ica tequipacholi.’ </div>
<div class='p'>
<span class="verse" id="GN44_30">30&#160;</span>“Yeca sintla toicni amo mocuepas tohuaya, 
<span class="verse" id="GN44_31">31&#160;</span>totata catli ya nelhuehuentzi nimantzi miquis ica tequipacholi pampa amo quiitas. Huan tijhuicase tlajtlacoli por imiquilis. 
<span class="verse" id="GN44_32">32&#160;</span>Na niquilhui notata para ma quicahua nomaco huan nijmocuitlahuisquía. Nojquiya niquilhui para sintla amo nijcuepilis, huajca nijhuicas tlajtlacoli iixpa para nochipa. 
<span class="verse" id="GN44_33">33&#160;</span>Yeca nimitztlajtlanía, techcahuili ma nimocahuas nimitztequipanos na huan amo ya. Xijcahuili ma mocuepa ihuaya iicnihua. 
<span class="verse" id="GN44_34">34&#160;</span>¿Pampa quenicatza huelis nimocuepas huan niquitas notata, sintla noicni amo yohui nohuaya? Amo nijnequi niquitas quenicatza tlaijiyohuis notata.”  </div>
<div class='psalmlabel' id='GN45_0'> 45</div>
<div class='s'>José quinilhui iicnihua ajqueya ya </div>
<div class='p'>
<span class="verse" id="GN45_1">1&#160;</span>Huan José ayacmo huelqui moijiyohuía para amo chocas iniixpa itequipanojcahua catli itztoyaj nopona. Huan chicahuac quinilhui: “¡Xiquisaca nochi amojuanti catli anitztoque nica!” </div>
<div class='p'>Huajca nochi itlapalehuijcahua quisque pampa José quinequiyaya itztos iseltzi ica iicnihua quema quinilhui ajqueya ya. </div>
<div class='p'>
<span class="verse" id="GN45_2">2&#160;</span>Huan yaya pejqui choca chicahuac hasta nochi nopa egiptome ipan ichaj quicajque. Huan ajsic nopa camanali hasta nopa hueyi tequicali campa itztoc Faraón. 
<span class="verse" id="GN45_3">3&#160;</span>Huan José quinilhui iicnihua: </div>
<div class='p'>―Na niJosé. ¿Noja itztoc notata? </div>
<div class='p'>Huan iicnihua tlahuel momajmatijque iixpa hasta amo hueliyayaj camanaltij. 
<span class="verse" id="GN45_4">4&#160;</span>Pero ya quinilhui: </div>
<div class='p'>―Ximonechcahuica campa na. </div>
<div class='p'>Huan quema monechcahuijque campa ya, yaya quinilhui: </div>
<div class='p'>―Na niamoicni José catli antechnemacaque para ma nechhualicaca tlali Egipto. 
<span class="verse" id="GN45_5">5&#160;</span>Amo ximotequipachoca, niyon amo ximocualanica pampa antechnemacaque. Toteco Dios nechtitlanqui achtihui ma nitlayacanas nica para amo timiquise. 
<span class="verse" id="GN45_6">6&#160;</span>Ya panoc ome xihuitl ica mayantli ipan ni tlali, pero noja polihui seyoc macuili xihuitl quema amo oncas niyon quentzi pixquistli huan amo aqui huelis tlatojtocas. 
<span class="verse" id="GN45_7">7&#160;</span>Toteco Dios nechtitlanqui nica achtihui para nijmanahuis amonemilis para ma mocahuaca amoteipan ixhuihua para mochihuase tlahuel miyac masehualme ipan tlaltipactli. 
<span class="verse" id="GN45_8">8&#160;</span>Huajca amo elqui amojuanti catli antechtitlanque nica. ¡Amo! Elqui Toteco catli nechtitlanqui, huan nechtlalijtoc niitlapalehuijca Faraón huan na catli nijconsejomaca. Yaya nechtlalijtoc ma nitlanahuati ipan ichaj huan ma nieli nigobernador ipan nochi ni tlali Egipto. 
<span class="verse" id="GN45_9">9&#160;</span>Huajca xiyaca nimantzi campa itztoc notata huan xiquilhuica para icone, José, quiijtohua para Toteco Dios nechtlalijtoc ma nitlanahuati ipan nochi tlali Egipto. Huajca nimantzi ma huala nechitaqui. Ma amo huejcahua. 
<span class="verse" id="GN45_10">10&#160;</span>Huelis itztos nonechca, nopona campa itoca Gosén nica ipan tlali Egipto ihuaya amojuanti, huan amoconehua, huan amoixhuihua, huan nochi amotlapiyalhua huan nochi catli anquipiyaj. 
<span class="verse" id="GN45_11">11&#160;</span>Nica nimechmacas tlacualistli para nochi amofamilia huan nochi catli itztoque amohuaya para ma amo tleno anmechpolos. Noja oncas ni mayantli para seyoc macuili xihuitl. Sintla amo hualas, amojuanti huan nochi catli anquipiyaj tlahuel antlaijiyohuise. </div>
<div class='p'>
<span class="verse" id="GN45_12">12&#160;</span>Teipa José quiijto: </div>
<div class='p'>―Xiquitaca amojuanti huan Benjamín para nelía na niJosé. 
<span class="verse" id="GN45_13">13&#160;</span>Huajca xijpohuilica notata tlaque tequiticayotl nijpiya nica ipan Egipto huan nochi catli anquiitztoque nica. San monequi nimantzi xijhualicatij notata. </div>
<div class='p'>
<span class="verse" id="GN45_14">14&#160;</span>Huan José ica nochi iyolo quicuanajnahuajqui iicni Benjamín huan chocac miyac iquechpa. Huan Benjamín quicuanajnahuajtoc chocac ipan José. 
<span class="verse" id="GN45_15">15&#160;</span>Teipa José quintzoponi nochi iicnihua huan chocac quema quincuanajnahuajqui. Huan teipa iicnihua pejque quicamanalhuíaj. </div>
<div class='p'>
<span class="verse" id="GN45_16">16&#160;</span>Huan ipan ichaj Faraón quicajque para ajsicoj iicnihua José huan nelía pajque Faraón huan nochi itlapalehuijcahua. 
<span class="verse" id="GN45_17">17&#160;</span>Huan Faraón quiilhui José: </div>
<div class='p'>―Xiquinilhui moicnihua ma quintlamamaltica inintlapiyalhua huan ma mocuepaca ipan tlali Canaán, 
<span class="verse" id="GN45_18">18&#160;</span>huan ma nechhualiquilica amotata huan nochi ininteiximatcahua. Na niquinmacas nopa tlali catli más cuali ipan nochi ni tlali Egipto. Huan quicuase catli más cuali catli ni tlali temaca. 
<span class="verse" id="GN45_19">19&#160;</span>Xiquinilhui ma quihuicaca cuacarros tlen tlali Egipto para ma quinhualicaca ininsihuajhua ihuaya ininconehua huan amotata. 
<span class="verse" id="GN45_20">20&#160;</span>Ma amo motequipachoca ica catli ama quipiyaj. Nochi catli cuali catli onca ipan ni tlali Egipto teipa elis iniaxca. </div>
<div class='p'>
<span class="verse" id="GN45_21">21&#160;</span>Huan quej nopa quichijque itelpocahua Israel. Huan José quinmacac cuacarros quen Faraón tlanahuatijtoya huan quinmacac tlacualistli para ipan ojtli. 
<span class="verse" id="GN45_22">22&#160;</span>Nojquiya quinmacac yoyomitl yancuic para ma mopatlase, pero Benjamín quimacac 300 tomi tlen plata huan macuili iyoyo para mopatlas. 
<span class="verse" id="GN45_23">23&#160;</span>Huan para itata José quititlanili majtlactli burrojme tlamamajtoque ica tlamantli catli onca ipan tlali Egipto huan nojquiya quinmacac seyoc majtlactli burrojme tlamamajtoque ica trigo, pantzi huan tlacualistli para ma tlacua itata ipan ojtli. 
<span class="verse" id="GN45_24">24&#160;</span>Huan quema José quinmajcajqui iicnihua, quinilhui: </div>
<div class='p'>―Amo ximonajnanquilica ipan ojtli. </div>
<div class='p'>Huan inijuanti yajque. 
<span class="verse" id="GN45_25">25&#160;</span>Huan quisque ipan tlali Egipto huan ajsitoj tlali Canaán campa itztoya inintata, Jacob. 
<span class="verse" id="GN45_26">26&#160;</span>Huan quema quipohuilijque Jacob para José noja itztoya huan yaya catli tlanahuatiyaya ipan nochi tlali Egipto, amo quimatiyaya tlaque quiijtos, niyon tlaque quichihuas pampa amo hueliyaya quineltoca. 
<span class="verse" id="GN45_27">27&#160;</span>Pero quema quipohuilijque nochi catli José quiijtojtoya huan quema quinitac nopa cuacarros catli José quintitlantoya para quinhuicase, nelía pajqui miyac. 
<span class="verse" id="GN45_28">28&#160;</span>Huan huajca quiijto: “Nelía temachtli, nocone José noja itztoc huan amo nimiquis hasta niyas niquitati.”  </div>
<div class='psalmlabel' id='GN46_0'> 46</div>
<div class='s'>Jacob yajqui tlali Egipto </div>
<div class='p'>
<span class="verse" id="GN46_1">1&#160;</span>Huan Israel, catli nojquiya itoca eliyaya Jacob, quisqui ipan ojtli ica nochi catli quipiyayaya. Huan quema ajsito ipan Beerseba, quimacac se tlacajcahualistli Toteco Dios, yaya catli nojquiya iTeco itata, Isaac. 
<span class="verse" id="GN46_2">2&#160;</span>Huan nopa tlayohua Toteco quicamanalhui Israel ipan se temictli, huan quinotzqui ica itoca Jacob. Huan Jacob quinanquili: </div>
<div class='p'>―Nica niitztoc, noTeco. </div>
<div class='p'>
<span class="verse" id="GN46_3">3&#160;</span>Huajca Toteco Dios quiilhui: </div>
<div class='p'>―Na niDios nimoTeco. Na niiTeco motata. Amo ximajmahui para tiyas tlali Egipto pampa nopona nijchihuas para moteipan ixhuihua tlahuel momiyaquilise hasta mochihuase se altepetl ica tlahuel miyac masehualme ica san se inieso. 
<span class="verse" id="GN46_4">4&#160;</span>Na niyas mohuaya ipan Egipto huan teipa niquinquixtis moteipan ixhuihua nopona. Quema timiquis, motelpoca José itztos monechca. </div>
<div class='p'>
<span class="verse" id="GN46_5">5&#160;</span>Huan itelpocahua Jacob quitlalijque inintata, huan ininconehua huan ininsihuajhua ipan nopa cuacarros catli Faraón quintitlantoya huan yajque. Huan quej nopa Israel quistejqui tlen Beerseba. 
<span class="verse" id="GN46_6">6&#160;</span>Huan Jacob huan itelpocahua quinhuicaque inintlapiyalhua huan nochi catli quipixtoyaj ipan tlali Canaán. 
<span class="verse" id="GN46_7">7&#160;</span>Yajque nochi iconehua huan iixhuihua; tlacame huan sihuame. </div>
<div class='p'>
<span class="verse" id="GN46_8">8&#160;</span>Nica nimitzilhuis inintoca itelpocahua huan iteipan ixhuihua Israel o Jacob catli yajque tlali Egipto. </div>
<div class='q'>
<span class="verse" id="GN46_9">9&#160;</span>Yajqui Rubén iachtihui ejca cone Jacob. </div>
<div class='q'>Yajque iconehua Rubén: </div>
<div class='q2'>Hanoc, Falú, Hezrón huan Carmi. </div>
<div class='q'>
<span class="verse" id="GN46_10">10&#160;</span>Yajque Simeón huan iconehua: </div>
<div class='q2'>Jemuel, Jamín, Ohad, Jaquín, Zohar huan Saúl catli eliyaya icone se sihuatl cananea. </div>
<div class='q'>
<span class="verse" id="GN46_11">11&#160;</span>Yajque Leví huan iconehua: </div>
<div class='q2'>Gersón, Coat huan Merari. </div>
<div class='q'>
<span class="verse" id="GN46_12">12&#160;</span>Yajque Judá huan iconehua: </div>
<div class='q2'>Sela, Fares huan Zara. Pero iconehua catli inintoca Er huan Onán ya mictoyaj ipan tlali Canaán. Huan iconehua Fares elque: </div>
<div class='q2'>Hezrón huan Hamul. </div>
<div class='q'>
<span class="verse" id="GN46_13">13&#160;</span>Yajque Isacar huan iconehua: </div>
<div class='q2'>Tola, Fúa, Job huan Simrón. </div>
<div class='q'>
<span class="verse" id="GN46_14">14&#160;</span>Yajque Zabulón huan iconehua catli inintoca eliyayaj: </div>
<div class='q2'>Sered, Elón huan Jahleel. </div>
<div class='p'>
<span class="verse" id="GN46_15">15&#160;</span>Nochi ni tlacame catli nimitzilhuijtoc nica elque iconehua Jacob ihuaya Lea huan yajque tlali Egipto ica Jacob. Huan nochi ni ininconehua tlacatque quema itztoyaj ipan tlali Aram. Nojquiya Jacob huan Lea quipixque se iniichpoca catli itoca Dina. Ininconehua huan iniixhuihua Jacob huan Lea mochijque 33. </div>
<div class='q'>
<span class="verse" id="GN46_16">16&#160;</span>Nojquiya yajque tlali Egipto Gad huan iconehua: </div>
<div class='q2'>Zifión, Hagui, Ezbón, Suni, Eri, Arodi huan Areli. </div>
<div class='q'>
<span class="verse" id="GN46_17">17&#160;</span>Yajque Aser huan iconehua: </div>
<div class='q2'>Imna, Isúa, Isúi, Bería huan ininsihua icni catli itoca Sera. </div>
<div class='q2'>Huan Bería ya quinpixqui iconehua: </div>
<div class='q2'>Heber huan Malquiel. </div>
<div class='p'>
<span class="verse" id="GN46_18">18&#160;</span>Catli nimitzilhuijtoc nica elque iconehua Jacob ica Zilpa huan yajque tlali Egipto ininhuaya. Zilpa elqui nopa tequipanojquetl catli Labán quimacac iichpoca, Lea, huan teipa Lea quimacac ihuehue para ma eli isihua. Huan ininconehua huan iniixhuihua Jacob ihuaya Zilpa elque 16 masehualme ica nochi. </div>
<div class='q'>
<span class="verse" id="GN46_19">19&#160;</span>Huan nojquiya yajque catli eltoyaj iconehua Raquel, isihua Jacob huan inintoca ininconehua elque: </div>
<div class='q2'>José huan Benjamín. 
<span class="verse" id="GN46_20">20&#160;</span>Huan ipan Egipto José quinpixqui coneme ihuaya isihua Asena. Asena elqui iichpoca Potifera, catli eliyaya se totajtzi nopona ipan altepetl On. Ininconehua elque: Manasés huan Efraín. </div>
<div class='q'>
<span class="verse" id="GN46_21">21&#160;</span>Huan iconehua Benjamín elque: </div>
<div class='q2'>Bela, Bequer, Asbel, Gera, Naamán, Ehi, Ros, Mupim, Hupim huan Ard. </div>
<div class='p'>
<span class="verse" id="GN46_22">22&#160;</span>Catli nimitzilhuijtoc nica elque iconehua huan iixhuihua Raquel huan Jacob. Huan mochijque 14 masehualme para nochi. </div>
<div class='q'>
<span class="verse" id="GN46_23">23&#160;</span>Huan nojquiya yajque tlali Egipto Dan, icone Jacob, huan icone: </div>
<div class='q2'>Husim. </div>
<div class='q'>
<span class="verse" id="GN46_24">24&#160;</span>Huan nojquiya yajque Neftalí huan iconehua: </div>
<div class='q2'>Jahzeel, Guni, Jeser huan Silem. </div>
<div class='p'>
<span class="verse" id="GN46_25">25&#160;</span>Huan inijuanti elque iconehua Bilha, nopa tequipanojquetl catli Labán quimacac iichpoca, Raquel, huan teipa Raquel quimacac Jacob para ma eli isihua. Huan iconehua huan iixhuihua Jacob ica Bilha elque chicome para nochi. </div>
<div class='p'>
<span class="verse" id="GN46_26">26&#160;</span>Huan para nochi nopa masehualme catli yajque Egipto ihuaya Jacob catli nelía san se inieso elque 66, huan amo quinpojque inintelpocahua ininsihuajhua. 
<span class="verse" id="GN46_27">27&#160;</span>Huan ica nopa ome iconehua José catli tlacatque ipan Egipto mochijque 70 masehualme ipan ifamilia Jacob quema ajsitoj nopona. </div>
<div class='p'>
<span class="verse" id="GN46_28">28&#160;</span>Huan Jacob quititlanqui Judá ma tlayacana para quiitati José huan quimachiltis para ma quinamiquiqui ipan tlali Gosén. Huan quema Judá ajsito campa José, 
<span class="verse" id="GN46_29">29&#160;</span>tlanahuati ma quicualtlalica icarro para yas quinamiquiti itata. Huan quema ajsito iixpa itata, quinajnahuajqui huan huejcajqui choca ipan iajcol. 
<span class="verse" id="GN46_30">30&#160;</span>Huan Israel quiilhui José: </div>
<div class='p'>―Ama ya huelis nimiquis pampa nelía nimitzitztoc ica noixteyol huan nimitzpanti noja tiitztoc. </div>
<div class='p'>
<span class="verse" id="GN46_31">31&#160;</span>Huan José quinilhui iicnihua huan nochi ifamilia itata: </div>
<div class='p'>―Niyas niquitati Faraón para nijyolmelahuati para ya anajsitoque. Niquilhuis para noicnihua huan iteiximatcahua notata catli itztoyaj ipan tlali Canaán ya hualajtoque para mocahuase nohuaya. 
<span class="verse" id="GN46_32">32&#160;</span>Huan quinhualicatoque ininborregojhua, ininhuacaxhua huan nochi catli quipiyaj pampa inintequi eli quinmocuitlahuíaj borregojme huan quiniscaltíaj tlapiyalme. Quej nopa niquilhuis. 
<span class="verse" id="GN46_33">33&#160;</span>Huajca quema nopa Faraón anmechnotzas huan anmechtlatzintoquilis ipan tlaque antequitij, 
<span class="verse" id="GN46_34">34&#160;</span>xiquilhuica para nochipa anquiniscaltijtoque borregojme, san se quen amohuejcapan tatahua. Quej nopa anmechcahuilis anmocahuase ipan tlali Gosén pampa egiptome quinijiyaj catli quinmocuitlahuíaj borregojme huan amo quinequij itztose ininhuaya.  </div>
<div class='psalmlabel' id='GN47_0'> 47</div>
<div class='p'>
<span class="verse" id="GN47_1">1&#160;</span>Huan José yajqui quiyolmelahuato Faraón huan quiilhui para itata huan iicnihua ya ajsicoj tlen tlali Canaán huan itztoyaj ipan tlali Gosén ihuaya ininborregojhua, huan ininhuacaxhua huan nochi catli quipiyaj. 
<span class="verse" id="GN47_2">2&#160;</span>Huan quintlapejpeni macuilti iicnihua huan quinhuicac iixpa Faraón para ma quiniximatica. 
<span class="verse" id="GN47_3">3&#160;</span>Huan Faraón quintlatzintoquili: </div>
<div class='p'>―¿Tlaque tequitl anquichihuaj? </div>
<div class='p'>Huan inijuanti quiilhuijque: </div>
<div class='p'>―Tojuanti, timotequipanojcahua, tiquinmocuitlahuíaj borregojme quen tohuejcapan tatahua quichijque. 
<span class="verse" id="GN47_4">4&#160;</span>Huan tihualajtoque para timocahuase ipan ni tlali pampa amo onca sacatl para toborregojhua nepa ipan tlali Canaán pampa nopa mayantli tlahuel chicahuac nopona. Se favor, totlanahuatijca, techcahuili ma timocahuaca ipan tlali Gosén. </div>
<div class='p'>
<span class="verse" id="GN47_5">5&#160;</span>Huan Faraón quiilhui José: </div>
<div class='p'>―Motata huan moicnihua hualajtoque para mocahuase nica mohuaya. 
<span class="verse" id="GN47_6">6&#160;</span>Huajca huelis quitequihuise campa más cuali ipan ni tlali Egipto. Xiquinmaca nopa tlali Gosén para nopona ma mocahuaca pampa nelcuali. Huan sintla tijmati sequin tlen inijuanti catli más quimatij nopa tequitl, huajca xiquintlali nochi notlapiyalhua ininmaco. </div>
<div class='p'>
<span class="verse" id="GN47_7">7&#160;</span>Teipa José quihuicac itata, Jacob, iixpa Faraón para ma quiiximati. Huan Jacob quitiochijqui Faraón, 
<span class="verse" id="GN47_8">8&#160;</span>huan Faraón quiilhui: </div>
<div class='p'>―¿Quesqui xihuitl tijpiya? </div>
<div class='p'>
<span class="verse" id="GN47_9">9&#160;</span>Huan Jacob quinanquili: </div>
<div class='p'>―Nijpanotoc 130 xihuitl catli nelohui. Pero ya nopa nelquentzi pampa ayamo nicajsi nopa xihuitl catli nohuejcapan tatahua itztoyaj. </div>
<div class='p'>
<span class="verse" id="GN47_10">10&#160;</span>Teipa Jacob quinahuatijtejqui Faraón huan quisqui. 
<span class="verse" id="GN47_11">11&#160;</span>Huan José quinmacac itata huan iicnihua nopa tlalme catli más cuali ipan tlali Egipto, nopa tlali itoca Ramesés, para ma itztoca nopona quen Faraón tlanahuatijtoya. 
<span class="verse" id="GN47_12">12&#160;</span>Nojquiya José quinmacayaya tlacualistli nochi iteiximatcahua quen sese inijuanti monejqui para quitequihuise. </div>
<div class='s'>José tenemaquilti trigo ipan nopa mayantli </div>
<div class='p'>
<span class="verse" id="GN47_13">13&#160;</span>Huan teipa ipan niyon se tlali ayacmo oncac tlacualistli pampa nopa mayantli más motlananqui. Ipan tlali Egipto huan ipan tlali Canaán nochi tlahuajqui. 
<span class="verse" id="GN47_14">14&#160;</span>Huan nochi tomi ipan tlali Egipto huan ipan tlali Canaán ajsico imaco José pampa quinemacayaya trigo. Huan yaya quihuicac nopa tomi tequicalco campa itztoya Faraón. 
<span class="verse" id="GN47_15">15&#160;</span>Huan quema ayacmo aqui quipixqui tomi ipan tlali Egipto huan ipan tlali Canaán, nopa egiptome yajque quiilhuitoj José: </div>
<div class='p'>―¡Techmaca catli tijcuase! Amo techcahuili ma tiapismiquica moixpa san pampa ya tlanqui totomi. </div>
<div class='p'>
<span class="verse" id="GN47_16">16&#160;</span>Huan José quinnanquili: </div>
<div class='p'>―Sintla ayacmo anquipiyaj tomi, huajca xiquinhualicaca amotlapiyalhua huan nimechpatilis ica trigo. </div>
<div class='p'>
<span class="verse" id="GN47_17">17&#160;</span>Huan nopa egiptome quinhuicaque inincahuayohua, ininborregojhua, ininchivojhua, ininhuacaxhua huan ininburrojhua, huan José quinpatili ica trigo. Quen nopa quinpanolti nochi nopa xihuitl. 
<span class="verse" id="GN47_18">18&#160;</span>Huan quema panoc nopa xihuitl, inijuanti sempa yajque quiilhuitoj José: </div>
<div class='p'>―Ta tijmati ayacmo tijpiyaj tomi huan ama nochi totlapiyalhua amoaxcahua. Ayacmo tijpiyaj seyoc tlamantli catli huelis timitzmacase, san totlal mocahua huan totlacayohua. 
<span class="verse" id="GN47_19">19&#160;</span>Pero amo techcahuili ma timiquica moixpa ica mayantli. Techcohua tojuanti ihuaya totlalhua ica trigo. Huan tijtequipanose Faraón san tlapic huan totlalhua elis iaxca, pero techmaca trigo para tiitztose huan para ni tlali ma amo nenpolihuis. </div>
<div class='p'>
<span class="verse" id="GN47_20">20&#160;</span>Huajca José quicojqui para Faraón nochi piltlaltzitzi ipan tlali Egipto pampa nochi nopa egiptome quinemacaque inintlalhua pampa amo huelque quiijiyohuíaj nopa mayantli. Quej nopa nochi nopa tlali panoc imaco Faraón. 
<span class="verse" id="GN47_21">21&#160;</span>Huan José quinchijqui nopa egiptome campa hueli ma elica tequipanohuani catli tequitique san tlapic. 
<span class="verse" id="GN47_22">22&#160;</span>Pero amo quicojqui inintlal nopa totajtzitzi pampa Faraón quinmacayaya trigo san tlapic. Huan amo monejqui quinemacase inintlalhua. </div>
<div class='p'>
<span class="verse" id="GN47_23">23&#160;</span>Teipa José quinilhui nopa egiptome: </div>
<div class='p'>―Ama amojuanti ihuaya amotlalhua anmocahuaj iaxca Faraón pampa nimechcojtoc para anelise iaxca ya. Nica anquipiyaj xinachtli para xijtocaca. 
<span class="verse" id="GN47_24">24&#160;</span>Pero quema anpixcase, monequi anquixelose nopa pixquistli catli oncas ica macuili partes. Se parte elis iaxca Faraón huan nopa seyoc nahui partes elise amoaxcahua para anquitocase, huan para anquicuase amojuanti huan amoconehua huan catli itztoque ipan amochajchaj. </div>
<div class='p'>
<span class="verse" id="GN47_25">25&#160;</span>Huan inijuanti tlananquilijque: </div>
<div class='p'>―Techmanahuijtoc para amo timiquise. Ica paquilistli tijtequipanose Faraón san tlapic. </div>
<div class='s'>Jacob quinequiyaya motlalpachos ipan tlali Canaán </div>
<div class='p'>
<span class="verse" id="GN47_26">26&#160;</span>Huajca José quichijqui nopa tlanahuatili ipan nochi tlali Egipto para ipan sesen macuili coxtali catli pixcase monequi quimacase Faraón se coxtali. Huan ni tlanahuatili noja quitoquilíaj. Pero nopa totajtzitzi amo tleno monejqui tlaxtlahuase pampa inintlalhua amo quema elqui iaxca Faraón. </div>
<div class='p'>
<span class="verse" id="GN47_27">27&#160;</span>Huan nopa israelitame mocajque ipan nopa piltlaltzi Gosén ipan tlali Egipto huan nopona nochi quisqui cuali para inijuanti. Huan inijuanti tlahuel momiyaquilijque. 
<span class="verse" id="GN47_28">28&#160;</span>Huan Jacob itztoya 17 xihuitl ipan Egipto huan quiaxiti 147 xihuitl. </div>
<div class='p'>
<span class="verse" id="GN47_29">29&#160;</span>Huan se tonal Israel quimatqui ayacmo huejcahuas para miquis, huajca tlatitlanqui ma quinotzatij José huan quiilhui: </div>
<div class='p'>―Se favor, xijtlali momax itzintla nometztomahuiya huan xijtestigojquetza Toteco para tijchihuas catli nimitztlajtlanis. Amo techtocas nica ipan tlali Egipto. 
<span class="verse" id="GN47_30">30&#160;</span>Quema nimiquis huan nimosiyajquetzati ihuaya nohuejcapan tatahua, techhuica huan techtoca campa inijuanti toctoque. </div>
<div class='p'>Huan José quiilhui: </div>
<div class='p'>―Quena, quej nopa nijchihuas. </div>
<div class='p'>
<span class="verse" id="GN47_31">31&#160;</span>Huan itata sempa quiilhui: </div>
<div class='p'>―¡Xijtestigojquetza Toteco Dios! </div>
<div class='p'>Huan José quitestigojquetzqui Toteco Dios para temachtli quichihuas. Huan huajca Israel mohuijtzonqui ica itzonteco ipan icuatopil huan quihueyichijqui Toteco.  </div>
<div class='psalmlabel' id='GN48_0'> 48</div>
<div class='s'>Jacob quitiochijqui Efraín huan Manasés </div>
<div class='p'>
<span class="verse" id="GN48_1">1&#160;</span>Teipa quema panotoya se quentzi tonali quiilhuijque José para itata mococohua. Huajca José yajqui quiitato huan quinhuicac iome telpocahua, Manasés huan Efraín. 
<span class="verse" id="GN48_2">2&#160;</span>Huan quema quiyolmelajque Jacob para icone, José, ajsitoya para quiitati, quichijqui fuerza huan mosehui ipan itlapech. 
<span class="verse" id="GN48_3">3&#160;</span>Huan quiilhui José: </div>
<div class='p'>―Toteco Catli Quipiya Nochi Chicahualistli monexti campa niitztoya nechca altepetl Luz ipan tlali Canaán huan nechtiochijqui. 
<span class="verse" id="GN48_4">4&#160;</span>Huan nechilhui para quinmiyaquilis noconehua huan noteipan ixhuihua hasta mochihuase tlahuel miyac masehualme. Nojquiya nechilhui para noteipan ixhuihua quinmacasquía nopa tlali huan elis iniaxca para nochipa. 
<span class="verse" id="GN48_5">5&#160;</span>Huajca ama huan teipa ni ome moconehua, Efraín huan Manasés, catli tlacatque nica ipan tlali Egipto quema ayamo niajsiyaya elise quen noaxcahua para quiselise san se quen Rubén huan Simeón quiselise. 
<span class="verse" id="GN48_6">6&#160;</span>Pero nopa moconehua catli tlacatise teipa elise moaxcahua ta. Huan inijuanti quiselise catli quintocaros ipan nopa tlali catli elis iniaxca Efraín huan Manasés. 
<span class="verse" id="GN48_7">7&#160;</span>Quema nimocuepayaya tlen tlali Aram, mijqui monana Raquel ipan Canaán quema tinejnemiyayaj ipan ojtli huan san quentzi polihuiyaya para tiajsitij altepetl Efrata. Huan nijtojqui nopona ipan ojtli para altepetl Efrata catli ama itoca Belén. </div>
<div class='p'>
<span class="verse" id="GN48_8">8&#160;</span>Huan Israel quinitac itelpocahua José huan quiijto: </div>
<div class='p'>―Huan ¿ni telpocame? </div>
<div class='p'>
<span class="verse" id="GN48_9">9&#160;</span>Huan ya quiilhui: </div>
<div class='p'>―Ni noconehua catli Toteco Dios nechmacatoc nica ipan tlali Egipto. </div>
<div class='p'>Huan itata quiilhui: </div>
<div class='p'>―Xijchihua se favor, xiquinnechcahuilti campa na para niquinmacas notlatiochihual. </div>
<div class='p'>
<span class="verse" id="GN48_10">10&#160;</span>Huan Israel eliyaya nelhuehuentzi huan ayacmo cuali iixteyol, huan yeca ayacmo hueliyaya tlachiya cuali. Huan José quinnechcahuilti itelpocahua campa itata, huan Jacob quintzoponi huan quinnajnahuajqui. 
<span class="verse" id="GN48_11">11&#160;</span>Teipa Jacob quiilhui José: </div>
<div class='p'>―Ayacmo nijchiyayaya para sempa nimitzitas huan masque ya nopa, Toteco Dios nechcahuilijtoc nojquiya ma niquinita moconehua. </div>
<div class='p'>
<span class="verse" id="GN48_12">12&#160;</span>Huan José quinijcuini itelpocahua catli itztoyaj nechca itlancuaco itata, huan motlancuaquetzqui huan mohuijtzonqui tlalchi ica hueyi tlatlepanitacayotl iixpa itata. 
<span class="verse" id="GN48_13">13&#160;</span>Huan teipa José quinmatilanqui nopa ome itelpocahua huan quitlali Efraín ica inejmac huan Manasés ica iopoch, huan quinnechcahuilti campa itata, Israel. Quej nopa Efraín mocajqui ica iopoch Israel huan Manasés ica inejmac. 
<span class="verse" id="GN48_14">14&#160;</span>Pero quema Israel quixitlajqui imax, momanepano huan quitlali inejmac ipan itzonteco Efraín catli eliyaya teipan ejquetl, huan quitlali iopoch ipan itzonteco Manasés catli eliyaya achtihui ejquetl. 
<span class="verse" id="GN48_15">15&#160;</span>Huajca Israel quintiochijqui quej ni: </div>
<div class='q'>“Toteco Dios ma quintiochihua ni telpocame. </div>
<div class='q'>Yaya nopa Dios catli ihuaya nejnenque notatahua Abraham huan Isaac, </div>
<div class='q'>huan catli nechmocuitlahuijtoc nochi nonemilis. </div>
<div class='q'>
<span class="verse" id="GN48_16">16&#160;</span>Yaya catli quititlantoc itequihua catli nechmanahuijtinentoc ica nochi catli fiero. </div>
<div class='q'>Yaya ma quintiochihua ni telpocame. </div>
<div class='q'>Huan nochi masehualme ma quimatica inijuanti noaxcahua, </div>
<div class='q'>huan iniaxcahua notatahua, Abraham huan Isaac. </div>
<div class='q'>Ma quinpiyaca miyac ininconehua huan ma momiyaquilica ininteipan ixhuihua miyac ipan tlaltipactli.” </div>
<div class='p'>
<span class="verse" id="GN48_17">17&#160;</span>Pero José amo quipacti para itata quitlalijtoya inejmac ipan itzonteco Efraín huan quiitzquili imax para quiijcuinis huan quitlalis ipan itzonteco Manasés. 
<span class="verse" id="GN48_18">18&#160;</span>Quiilhui: </div>
<div class='p'>―¡Amo, papá! Ya ni catli achtihui ejquetl. Xijtlali monejmac ipan itzonteco. </div>
<div class='p'>
<span class="verse" id="GN48_19">19&#160;</span>Pero itata amo quinejqui quichihuas huan quiilhui: </div>
<div class='p'>―Nijmati, nocone, ya nijmati. Nojquiya iteipan ixhuihua mochihuase nelía miyac masehualme catli nochi quintlepanitase. Pero iicni teipan ejquetl elis más hueyi que ya huan iteipan ixhuihua iicni más momiyaquilise huan mochihuase miyac tlalme. </div>
<div class='p'>
<span class="verse" id="GN48_20">20&#160;</span>Huajca ipan nopa tonal Jacob quintiochijqui Efraín huan Manasés huan quinilhui: </div>
<div class='q'>“Nochi sequinoc noteipan ixhuihua quitequihuise amotoca para tlatiochihuase huan quiijtose: </div>
<div class='q'>‘Toteco Dios ma mitzchihua hueyi quen quinchijqui Efraín huan Manasés.’ ” </div>
<div class='m'>Quej nopa Israel quitlali para Efraín elis más hueyi huan teipa Manasés. 
<span class="verse" id="GN48_21">21&#160;</span>Teipa Israel quiilhui itelpoca, José: </div>
<div class='p'>―Xiquita, ya ajsitinemi nopa tonal para nimiquis, pero Toteco Dios itztos amohuaya huan quichihuas para sempa xiyaca ipan inintlal mohuejcapan tatahua. 
<span class="verse" id="GN48_22">22&#160;</span>Huan nimitzmacatoc ta nopa tlali catli más cuali que nopa catli niquinmacac moicnihua pampa más tihueyi. Yeca nimitzmaca catli niquinquixtili nopa amorreo masehualme ica nomachete huan nocuahuitol.  </div>
<div class='psalmlabel' id='GN49_0'> 49</div>
<div class='s'>Itlayacapan camanal Jacob </div>
<div class='p'>
<span class="verse" id="GN49_1">1&#160;</span>Huan Jacob quinnotzqui itelpocahua huan quinilhui: “Ximonechcahuica huan nimechilhuis catli anmechpanos teipa. </div>
<div class='q'>
<span class="verse" id="GN49_2">2&#160;</span>Noconehua, ximonechcahuica huan techcaquica. </div>
<div class='q'>Na niJacob huan annoconehua. </div>
<div class='q'>Techtlacaquilica niamotata, Israel. </div>
<div class='q'>
<span class="verse" id="GN49_3">3&#160;</span>Ta Rubén, tinoachtihui cone. </div>
<div class='q'>Tieliyaya tinochicahualis huan quema titlacatqui eltoya quen nopa achtihui iselca nofuerza. </div>
<div class='q'>Tijpiyas miyac chicahualistli huan tlatlepanitacayotl. </div>
<div class='q'>
<span class="verse" id="GN49_4">4&#160;</span>Pero ayacmo tielis catli más tihueyi, </div>
<div class='q'>pampa tiitztoc quen atl catli tehuahuatatza. </div>
<div class='q'>Quej nopa eltoc pampa techpinahualti quema timotejqui ipan notlapech ihuaya notequipanojca. </div>
<div class='q'>
<span class="verse" id="GN49_5">5&#160;</span>Simeón huan Leví nelía anicnime pampa san se amonemilis. </div>
<div class='q'>Amomachetes anquitequihuíaj san para tlahuilancayotl. </div>
<div class='q'>
<span class="verse" id="GN49_6">6&#160;</span>¡Amo quema nijnequi nijcaquis amocamanal, </div>
<div class='q'>niyon amo quema nimosentilis amohuaya! </div>
<div class='q'>Pampa quema ancualaniyayaj, antemictijque, </div>
<div class='q'>huan san pampa anquinejque, anquinmetzpostejque torojme. </div>
<div class='q'>
<span class="verse" id="GN49_7">7&#160;</span>¡Tlatelchihualtic, quena, tlatelchihualtic amocualancayo, </div>
<div class='q'>pampa annelfierojtique huan amo antlatlasojtlaj! </div>
<div class='q'>¡Nimechsemanas huan anitztose campa hueli ipan nochi tlali Israel! </div>
<div class='q'>
<span class="verse" id="GN49_8">8&#160;</span>Ta tiJudá, moicnihua mitzpaquilismacase. </div>
<div class='q'>Huan tiquinitzquis mocualancaitacahua ininquechtla huan tiquintlanis. </div>
<div class='q'>Hasta moicnihua motlancuaquetzase para mitztlepanitase. </div>
<div class='q'>
<span class="verse" id="GN49_9">9&#160;</span>Ta tiJudá, tielis quen icone se tecuani catli mocuepa pactoc por nopa tlapiyali catli quimictijtoc. </div>
<div class='q'>Tielis quen se león catli mopachohua huan moteca tlalchi, </div>
<div class='q'>huan quichiya tlaque quiitzquis. </div>
<div class='q'>Tielis quen se sihua león catli nelía quipiya fuerza. </div>
<div class='q'>Amo aqui mitzcuesolmacas. </div>
<div class='q'>
<span class="verse" id="GN49_10">10&#160;</span>Amo aqui huelis quiquixtis nopa tlanahuatili catli moteipan ixhuihua quipiyase. </div>
<div class='q'>Niyon quinquixtilis nopa tepos cuatopili catli quipiyase para ica tetlatzacuiltise. </div>
<div class='q'>Quipiyase tequiticayotl para nochipa. </div>
<div class='q'>Huan teipa hualas moteipan ixhui catli temacas tlasehuilistli. </div>
<div class='q'>Yaya catli nelía iaxca nopa tepos cuatopili huan nopa tequiticayotl para tlanahuatis. </div>
<div class='q'>Huan masehualme ipan nochi tlalme campa hueli quichihuase catli yaya quinilhuía. </div>
<div class='q'>
<span class="verse" id="GN49_11">11&#160;</span>Elis nelrico huan campa hueli oncas xocomeca mili catli iaxca. </div>
<div class='q'>Quiilpis iburro ipan tlen hueli xocomeca tzontli catli quinequis, </div>
<div class='q'>huan sintla quinequi, quiilpis ipilconeburrojtzi ipan nopa xocomeca macuayotl catli más cuali. </div>
<div class='q'>Quipiyas miyac xocomeca atl hasta nesis quen huelis ica quichicuenis iyoyo. </div>
<div class='q'>Quena, hasta mocahuas quipiyas iayo xocomecatl catli temacas nochi imil. </div>
<div class='q'>
<span class="verse" id="GN49_12">12&#160;</span>Iixteyol elis más yayahuic que xocomeca atl, </div>
<div class='q'>huan itlancochhua más chipahuac que lechi. </div>
<div class='q'>
<span class="verse" id="GN49_13">13&#160;</span>Ta tiZabulón, moteipan ixhuihua itztose iteno hueyi atl, </div>
<div class='q'>huan nopona ajsise miyac barcos. </div>
<div class='q'>Motlal ajsis hasta tlali Sidón. </div>
<div class='q'>
<span class="verse" id="GN49_14">14&#160;</span>Ta tiIsacar, moteipan ixhuihua elise tejtetique quen se tlapiyali catli quimati tlamama etic. </div>
<div class='q'>Mosiyajquetzase campa quintzacuaj borregojme. </div>
<div class='q'>
<span class="verse" id="GN49_15">15&#160;</span>Quema quiitase quenicatza nelía cuali amotlal para ipan anmosiyajquetzase huan quenicatza nelía yejyectzi, </div>
<div class='q'>huajca motlancuaquetzase huan mocuitlapantise para tlamamase. </div>
<div class='q'>Huan niyon amo molinise moteipan ixhuihua quema quinchihuase ma tequipanoca san tlapic. </div>
<div class='q'>
<span class="verse" id="GN49_16">16&#160;</span>Ta tiDan, ta huan moixhuihua antetlajtolsencahuase quen quinamiqui pampa anelise se hueyi familia ipan tlali Israel. </div>
<div class='q'>
<span class="verse" id="GN49_17">17&#160;</span>Moteipan ixhuihua elise quen se cohuatl catli itztoc ojtipa, </div>
<div class='q'>huan quintzacanía inincotztla cahuayojme huan quintlahuisohua catli tlejcotoque ipan cahuayojme. </div>
<div class='q'>
<span class="verse" id="GN49_18">18&#160;</span>¡TOTECO! Nijchiya para techmanahuis. </div>
<div class='q'>
<span class="verse" id="GN49_19">19&#160;</span>Ta tiGad, miyac soldados hualase huan quinhuilanase moteipan ixhuihua, </div>
<div class='q'>pero teipa quintojtocatiyase. </div>
<div class='q'>
<span class="verse" id="GN49_20">20&#160;</span>Ta tiAser, moteipan ixhuihua quipiyase tlacualistli catli cuali. </div>
<div class='q'>Quena, temacase tlacualistli catli ajhuiyac quen catli quicuaj huejhueyi tlanahuatiani. </div>
<div class='q'>
<span class="verse" id="GN49_21">21&#160;</span>Ta tiNeftalí, moteipan ixhuihua elise quen se masatl catli nemi campa quinequi huan catli quintlacatiltía yejyectzitzi pilconemasatzitzi. </div>
<div class='q'>
<span class="verse" id="GN49_22">22&#160;</span>Ta tiJosé, moteipan ixhuihua elise quen se cuali cuahuitl catli quitoctoque campa ameli. </div>
<div class='q'>Temaca miyac itlajca huan imacuayohua moscaltía miyac hasta quionpano nopa tepamitl catli tilahuac. </div>
<div class='q'>
<span class="verse" id="GN49_23">23&#160;</span>Masehualme quincualancaitase moteipan ixhuihua, </div>
<div class='q'>huan quinmajcahuilise cuatlamintli huan nochipa quinmacase tequipacholi. </div>
<div class='q'>
<span class="verse" id="GN49_24">24&#160;</span>Pero moteipan ixhuihua quiquetzase inincuahuitol xitlahuac, </div>
<div class='q'>huan amo huihuipicase ininmax quema quitequihuise pampa elise tejtetique. </div>
<div class='q'>Quena, tlatlanise pampa noTeco Dios, yaya catli quipiya nochi chicahualistli quinpalehuis. </div>
<div class='q'>Yaya quinmocuitlahuis pampa yaya totlamocuitlahuijca tiisraelitame. </div>
<div class='q'>Yaya nopa Hueyi Tetl catli techmanahuijtoc miyac huelta. </div>
<div class='q'>
<span class="verse" id="GN49_25">25&#160;</span>Quena, ma anmechpalehuis ininTeco mohuejcapan tatahua. </div>
<div class='q'>Ma anmechtiochihua ta huan amoteipan ixhuihua yaya Toteco Catli Quipiya Nochi Chicahualistli. </div>
<div class='q'>Ma quintiochihuas moteipan ixhuihua ica miyac tlatiochihualistli quen atl catli huala tlen huejcapa ipan ilhuicac, </div>
<div class='q'>huan catli huala huejcatla ipan hueyi atl huan quichihuas ma moscaltis amomilhua. </div>
<div class='q'>Ma quintiochihuas ta huan moteipan ixhuihua huan amosihuajhua. Ma anmechmacas miyac amoconehua catli moscaltise ica cuali. </div>
<div class='q'>Ma tlahuel momiyaquilica amotlapiyalhua. </div>
<div class='q'>
<span class="verse" id="GN49_26">26&#160;</span>Quena, José, Toteco ma mitztiochihua, yaya catli noTeco na, nimotata. </div>
<div class='q'>Ni tlatiochihuali momiyaquilis hasta ajsis ipan nopa tepeme catli huejcahuase para nochipa. </div>
<div class='q'>Nochi ya ni elis nopa tlatiochihualistli catli ta tijpiyas, José, </div>
<div class='q'>pampa Toteco mitziyocatlali tlen moicnihua para tielis tiinintlanahuatijca. </div>
<div class='q'>
<span class="verse" id="GN49_27">27&#160;</span>Ta tiBenjamín, moteipan ixhuihua tlatlanise quen se tepechichi. </div>
<div class='q'>Ica ijnaloc quicuase catli quimictijtoque, </div>
<div class='q'>huan hasta tiotlac quipiyase catli mocajtoc para temajmacase.” </div>
<div class='p'>
<span class="verse" id="GN49_28">28&#160;</span>Ya ni nopa 12 itelpocahua Israel huan nopa tlatiochihuali catli inintata quinmacac. Quinilhui catli quinamiqui para sesen quiselis pampa Toteco quinextili catli panos ica ininteipan ixhuihua sese inijuanti. </div>
<div class='s'>Imiquilis Jacob </div>
<div class='p'>
<span class="verse" id="GN49_29">29&#160;</span>Nojquiya Jacob quinmacac itelpocahua ni tlanahuatili: “San quentzi polihui para nimiquis. Techtlalpachoca ihuaya nohuejcapan tatahua ipan nopa tecacahuatl catli eltoc ipan itlal Efrón nopa heteo. 
<span class="verse" id="GN49_30">30&#160;</span>Quena, techtlalitij nopona ipan tlali Canaán ipan nopa tecacahuatl ipan nopa mila catli itoca Macpela, iixpa Mamre. Nopa catli Abraham quicohuili Efrón para ipan ma quintlalpachoca nochi iteiximatcahua. 
<span class="verse" id="GN49_31">31&#160;</span>Nopona quintoctoque Abraham ihuaya isihua, Sara, huan Isaac huan isihua, Rebeca, huan nopona nijtlalpacho Lea. 
<span class="verse" id="GN49_32">32&#160;</span>Nopa tlali huan nopa tecacahuatl catli eltoc nopona quincohuili nopa heteo tlacame.” </div>
<div class='p'>
<span class="verse" id="GN49_33">33&#160;</span>Huan quema Jacob tlanqui quinnahuatía itelpocahua, motejqui ipan itlapech huan mijqui.  </div>
<div class='psalmlabel' id='GN50_0'> 50</div>
<div class='p'>
<span class="verse" id="GN50_1">1&#160;</span>Huajca José quinajnahuajqui itlacayo itata huan chicahuac chocac huan quitzoponi. 
<span class="verse" id="GN50_2">2&#160;</span>Teipa quinnahuati nopa itepajtijcahua ma quitlalilica tlaajhuiyacayotl catli pajyo ipan itlacayo itata para ma amo palani. Huan quej nopa quichijque. 
<span class="verse" id="GN50_3">3&#160;</span>Huan quitlalilijque nopa pajtlaajhuiyacayotl 40 tonali pampa monejqui quitlamiltise nopa tonali para amo palanis. </div>
<div class='p'>Huan nopa egiptome quichoquilijque Israel 70 tonali. 
<span class="verse" id="GN50_4">4&#160;</span>Teipa quema panoc nopa choquistli, José quincamanalhui itlapalehuijcahua ipan ichaj Faraón huan quinilhui: </div>
<div class='p'>―Se favor, xijcamanalhuica Faraón tlen na huan xiquilhuica 
<span class="verse" id="GN50_5">5&#160;</span>para quema notata miquiyaya, nechchijqui ma nijtestigojquetza Toteco Dios para nijtlalpachosquía ipan se tecacahuatl catli iaxca tofamilia ipan tlali Canaán. Huajca xijtlajtlanica ma nechcahuili ma niya tlali Canaán nijcahuati notata. Huan quema nijtlalpachos, nimocuepas. </div>
<div class='p'>
<span class="verse" id="GN50_6">6&#160;</span>Huan nopa Faraón tlananquili para quena huan quiilhui José: </div>
<div class='p'>―Xiya xijtlalpachoti motata quen ya mitzilhui. </div>
<div class='p'>
<span class="verse" id="GN50_7">7&#160;</span>Huan José yajqui quitlalpachoto itata. Huan ihuaya yajque nochi nopa tlacame catli quihuicaque tequiticayotl para tlanahuatise ihuaya José. Huan nojquiya yajque catli quipixque tlanahuatili ipan ichaj Faraón huan ipan tlali Egipto. 
<span class="verse" id="GN50_8">8&#160;</span>Huan yajque nochi iicnihua José ininhuaya nochi iteiximatcahua itata. Ipan tlali Gosén san quincajtejque ininconehua huan inintlapiyalhua. 
<span class="verse" id="GN50_9">9&#160;</span>Nojquiya yajque miyac masehualme ipan cuacarros huan ipan cahuayojme ihuaya José. Elque tlahuel miyac masehualme catli yajque. 
<span class="verse" id="GN50_10">10&#160;</span>Huan quema ajsitoj campa quiyolquixtíaj trigo ipan Atad nechca nopa hueyatl Jordán, nochi quipixque se hueyi choquistli huan ica miyac tequipacholi José quichoquili itata para chicome tonali. </div>
<div class='p'>
<span class="verse" id="GN50_11">11&#160;</span>Huan quema nopa cananeos catli ejque nopona quiitaque para nelía chocayayaj campa tlayolquixtía campa itoca Atad, quiijtojque: “Tlahuel hueyi inintequipachol nopa egiptome.” Huan yeca quitocaxtijque Abel Mizraim. (Abel Mizraim quinequi quiijtos “campa nopa egiptome chocaque”.) Abel Mizraim mocahua nechca hueyatl Jordán para campa temo tonati. </div>
<div class='p'>
<span class="verse" id="GN50_12">12&#160;</span>Huan itelpocahua Jacob quichijque ica inintata nochi catli ya quintlajtlanijtoya. 
<span class="verse" id="GN50_13">13&#160;</span>Quihuicaque ipan tlali Canaán huan quitlalpachojque ipan nopa tecacahuatl catli eltoc ipan mila Macpela nechca Mamre catli Abraham quicohuilijtoya Efrón, nopa heteo tlacatl, para ipan quintlalpachosquíaj nochi iteiximatcahua. 
<span class="verse" id="GN50_14">14&#160;</span>Teipa quema ya quitlalpachojtoyaj inintata, José mocuepqui tlali Egipto ihuaya iicnihua huan nochi sequinoc catli ihuaya yajtoyaj. </div>
<div class='s'>Itlayacapan nemilis José </div>
<div class='p'>
<span class="verse" id="GN50_15">15&#160;</span>Quema iicnihua José momacaque cuenta para inintata Jacob ya mictoya, moilhuijque: “Nohueli José techcualancaitas huan quinequis techcuepilis ica catli fiero tijchihuilijque huejcajya.” </div>
<div class='p'>
<span class="verse" id="GN50_16">16&#160;</span>Huajca tlatitlanque ma quiilhuitij: “Quema totata ayamo miquiyaya, 
<span class="verse" id="GN50_17">17&#160;</span>technahuati ma timitzilhuica, xijchihuili se favor huan techtlapojpolhui totlajtlacol timoicnihua quema timitzchihuilijque catli fiero. Huan tojuanti nojquiya timitztlajtlaníaj techtlapojpolhui catli timitzchihuilijque. Ama tijtequipanohuaj Toteco Dios catli totata quitoquili.” </div>
<div class='p'>Huan José chocac quema quicajqui ni tlamantli. 
<span class="verse" id="GN50_18">18&#160;</span>Huan teipa ajsicoj iicnihua huan mohuijtzonque iixpa ica tlatlepanitacayotl huan quiilhuijque: </div>
<div class='p'>―Nica techpixtoc para timoaxcahua. Timitztequipanose san tlapic. </div>
<div class='p'>
<span class="verse" id="GN50_19">19&#160;</span>Pero José quinilhui: </div>
<div class='p'>―Amo ximajmahuica. Na amo niDios para nimechtlatzacuiltis. 
<span class="verse" id="GN50_20">20&#160;</span>Melahuac anquinequiyayaj antechchihuilise catli nelía amo cuali, pero Toteco Dios quisencajqui para ica catli fiero antechchihuilijque, yaya quichihuasquía se tlamantli catli onpano cuali. Yaya quinequiyaya quimanahuis ininnemilis miyac masehualme huan ya nopa catli ama anquiitaj pano. 
<span class="verse" id="GN50_21">21&#160;</span>Huajca amo ximajmahuica. Nimechmacas amojuanti huan amoconehua catli anquicuase. </div>
<div class='p'>Huan José quincamanalhui ica teicnelijcayotl huan quej nopa quinyoltlali. </div>
<div class='s'>Imiquilis José </div>
<div class='p'>
<span class="verse" id="GN50_22">22&#160;</span>Huan José ihuaya nochi iteiximatcahua noja mocajque ipan tlali Egipto huan yaya amo mijqui hasta quipixqui 110 xihuitl. 
<span class="verse" id="GN50_23">23&#160;</span>José itztoya hasta iconehua Efraín quinpixque iniixhuihua. Nojquiya itztoya hasta Maquir, icone Manasés, quinpixqui iconehua. Quena, iixhuihua Manasés mahuiltijque iicxitla ininhueyi tata José. </div>
<div class='p'>
<span class="verse" id="GN50_24">24&#160;</span>Huan se tonal José quinilhui iicnihua: “San nechpolohua quentzi para nimiquis, pero teipa Toteco Dios hualas anmechpalehuis huan anmechquixtis tlen ni tlali para anmechhuicas ipan nopa tlali catli quintencahuili Abraham, Isaac huan Jacob para quinmacas.” 
<span class="verse" id="GN50_25">25&#160;</span>Huajca José quincamanalhui iicnihua catli nojquiya itztoyaj itelpocahua Israel quen ya. Huan quinchihualti ma quitestigojquetzaca Toteco para quihuicase iomiyohua ininhuaya quema ajsis tonal para quisase tlen tlali Egipto. Quinilhui: “Quema Toteco Dios hualas huan anmechhuicas sempa ipan tlali Canaán, monequi anquihuicase noomiyohua amohuaya.” </div>
<div class='p'>
<span class="verse" id="GN50_26">26&#160;</span>Huajca José mijqui ipan tlali Egipto quema quipiyayaya 110 xihuitl huan itlacayo quipajtijque ica pajtlaajhuiyacayotl para amo palanisquía. Huan quitlalijque ipan se cuacajo ipan tlali Egipto.</div><div class="footnote">
<hr />
</div>
</div></body></html>
