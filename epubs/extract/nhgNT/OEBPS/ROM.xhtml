<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhg" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>El Nuevo Testamento en nahuatl de Tetelcingo Romanos 1</title>
</head>
<body dir='ltr'>
<ul class='tnav'>
<li><a href='index.xhtml'>Romanos</a></li>
</ul><ul class='tnav'><li><a href='ROM.xhtml#RM1_0'>1</a></li>
<li><a href='ROM.xhtml#RM2_0'>2</a></li>
<li><a href='ROM.xhtml#RM3_0'>3</a></li>
<li><a href='ROM.xhtml#RM4_0'>4</a></li>
<li><a href='ROM.xhtml#RM5_0'>5</a></li>
<li><a href='ROM.xhtml#RM6_0'>6</a></li>
<li><a href='ROM.xhtml#RM7_0'>7</a></li>
<li><a href='ROM.xhtml#RM8_0'>8</a></li>
<li><a href='ROM.xhtml#RM9_0'>9</a></li>
<li><a href='ROM.xhtml#RM10_0'>10</a></li>
</ul><ul class='tnav'>
<li><a href='ROM.xhtml#RM11_0'>11</a></li>
<li><a href='ROM.xhtml#RM12_0'>12</a></li>
<li><a href='ROM.xhtml#RM13_0'>13</a></li>
<li><a href='ROM.xhtml#RM14_0'>14</a></li>
<li><a href='ROM.xhtml#RM15_0'>15</a></li>
<li><a href='ROM.xhtml#RM16_0'>16</a></li>
</ul>

<div class='main' id='RM0_0'>

<div class='mt2'>Sente cörta tli San Pöblo oquemejcuelfe </div>
<div class='mt'>ROMANOS  </div>
<div class='psalmlabel' id='RM1_0'> 1</div>
<div class='p'>

<span class="verse" id="RM1_1">1&#160;</span>Naja nePöblo, que neca netietlatequepano de totieJesucristo. Yejuatzi oniechnutzque para ma niye netlateotitlantle. Oniechapartörojque para ma netequete de netlanunutzas de inu cuale tlamachestelestle de Deus. 
<span class="verse" id="RM1_2">2&#160;</span>Yejuatzi oqueprometierojque inu cuale tlamachestelestle desde pa niecaju tiempo por incamacopa de inu tlayulepantejque tli oquejcuelojque teotlajtule. 
<span class="verse" id="RM1_3">3&#160;</span>Ini nönca cuale tlamachestelestle tlajtlajtoa de tieConietzi Deus. Otlöcatihuac de ixenöchpelhua de David, 
<span class="verse" id="RM1_4">4&#160;</span>pero ca checöhualestle Deus quedemoströrojque que yejuatzi iloac tieConietzi Deus. Pos tieyulebitiluc de intzölö mimejque por tieEspíritu öque yectec iloac. Yejuatzi tieConietzi Deus iloac toTlöcatzintle Jesucristo. 
<span class="verse" id="RM1_5">5&#160;</span>Por medio de yejuatzi otecselejque tiefavur de Deus. Nuyejque otecselejque ini nönca tequetl de que tecate tetlateotitlanme. Tecchihua ini tequetl para que ejqueu giente de meyactie naciones ma moneltocacö hua ma tieneltocacö Deus. Ejqueu ma quepeacö yejuatzi yectieniebelestle. 
<span class="verse" id="RM1_6">6&#160;</span>De intzölö inu niecate giente nuyejque nemejua nencate, öque yejuatzi nemiechnutzque para nenyesque nende Jesucristo. </div>
<div class='p'>
<span class="verse" id="RM1_7">7&#160;</span>Nemiechejcuelfea ini nönca cörta para noche nemejua tli nencate ipa Roma, öque Deus nemiechtlasojtlalo, hua nemiechnutzque para ma xeyecö xeyecteque. Ma Deus toTajtzi, hua Tlöcatzintle Jesucristo ma nemiechmeyaquelicö tieinfavur hua neyulsiebelestle. </div>
<div class='s'>Pöblo quenequeya iyös ca Roma </div>
<div class='p'>
<span class="verse" id="RM1_8">8&#160;</span>Ca cachto, netietlasojcömatelea noDeus por medio de totieJesucristo por nemonochtie nemejua, ipampa nemoneltoqueles ye macheateca ipa noche tlöltecpactle. 
<span class="verse" id="RM1_9">9&#160;</span>Netietequepanoa Deus ica noche sentetl noyulo. Pues noteque ica de que netlanunutza de inu cuale tlamachestelestle tli tiechelfea de tieConietzi. Hua yejuatzi quematihua de quiene seme nemiechelnömecteca nemejua ipa notlajtlötlajteles. 
<span class="verse" id="RM1_10">10&#160;</span>Notlajtlötlajtejteca beles quiemaneyo isejco necpeas locör para neyös ca nemejua, tlö Deus quenequihua. 
<span class="verse" id="RM1_11">11&#160;</span>Pues lalebes necneque nemiechejtas, para ma nemiechmaca canajyetla tli nemiechpaliebis ipa nemoyulo, de inu sösantle tli quetiemacalo Espíritu Sönto, para ejqueu nemoyulchecöjtasque. 
<span class="verse" id="RM1_12">12&#160;</span>Es decir necneque neyös nemotlac para nequejtas quiene ca nemoneltoca, hua nuyejque nemejua nenquejtasque quiene naja noneltoca. Hua ejqueu nemejua nenniechanimörusque naja, hua naja nuyejque nemiechanimörus nemejua. 
<span class="verse" id="RM1_13">13&#160;</span>Cache necneque, nocnihua, xecmatecö que meyacpa ye onocuajpetzo para neyös ca nemejua, cache hasta öxö abele neya. Necneque nemiechpaliebis hua nequejtas entre nemejua nemotlachihual tli yebitz por que nemoneltoca. Pos ejqueu ye onequenpaliebe hua onequejtac intlachihual de tocnihua de ocseque naciones. 
<span class="verse" id="RM1_14">14&#160;</span>Pues noobligöroa para nequenpaliebis noche giente, sea que tlajtlajtoa ca griego, noso cox amo tlajtlajtoa ca griego; sea tlin tlajmatque o noso niecate tli amo tlajmatque. 
<span class="verse" id="RM1_15">15&#160;</span>Hua ca inu, san quiene ca nebeletes, necuejcuesebe para netlanunutzas de inu cuale tlamachestelestle nuyejque ca nemejua tli nencate ipa Roma. </div>
<div class='s'>Inu cuale tlamachestelestle quepea checöhualestle </div>
<div class='p'>
<span class="verse" id="RM1_16">16&#160;</span>Pues amo nepinöhua de inu cuale tlamachestelestle. Pues por cuale tlamachestelestle Deus quemoströruro tiechecöhuales para quenmöquextisque noche tli moneltoca; cachto tli joriojte, hua nuyejque tli amo joriojte. 
<span class="verse" id="RM1_17">17&#160;</span>Pues ini nönca cuale tlamachestelestle tiechejtetea de inu yectelestle tli Deus tiechmacalo cuöc toneltoca hua porque toneltoca. Pues ejqueu tlajcuelulpanca: “Öque iyes yectec, por ineltoqueles nemes”. </div>
<div class='s'>Noche giente tlajtlaculteque cate </div>
<div class='p'>
<span class="verse" id="RM1_18">18&#160;</span>Pos ye quemoströrojque Deus tietlabielmequeles desde elfecac cuntra noche giente porque tlajtlacoa hua amo tierespetöroa Deus. Pues yejua, ipampa tlajtlaculteque cate, amo queneque quecöhuasque ma machea lo que tlin melöhuac. 
<span class="verse" id="RM1_19">19&#160;</span>Ejqueu quechihua yejua mös cuale quejta quiene iloac Deus, pues yejuatzi quemejtetejque. 
<span class="verse" id="RM1_20">20&#160;</span>Abele tetieyejtasque Deus ca toixtelolojua, pero yejuatzi quechejchijque tlöltecpactle, hua itech inu sösantle tli conchejchijque, cuale tequejta que yejuatzi iloac Deus, hua que quepealo checöhualestle nochepa. Ejqueu abele yeca quejtus que amo oquemat de Deus. 
<span class="verse" id="RM1_21">21&#160;</span>Pues mös que giente tieixomateya Deus, pero amo tiechamöjque quiename quemeresieruro porque iloac Deus, nimpor amo tietlasojcömatelejque. Cache opiejque oquepensörojque de sösantle tli amo quepea proviecho, hua inyulo omochi tunto hua ayecmo cuale casojcömateya. 
<span class="verse" id="RM1_22">22&#160;</span>Oquejtojque que nele lalebes tlajmatque oyejyeya, cache omochijque tuntojte. 
<span class="verse" id="RM1_23">23&#160;</span>Hua ayecmo tieteochijque Deus, öque quepealo tlaniextelestle hua ayec mecoa. Cache quenteochijque ixniehualojme de tlöca tli mejmeque, hua ixniehualojme de yulcöme tli patlöne, hua de yulcöme quiename cuiecuetzpalte hua de ocseque yulcöme. </div>
<div class='p'>
<span class="verse" id="RM1_24">24&#160;</span>Hua por inu, nuyejque Deus oquencajcöjque ma quechihuacö sösantle petzoyutl tli yejua quejeliebiöya ipa inyulo, hua ejqueu entre yejua oquechijque sösantle tiepinöjte ca incuierpo. 
<span class="verse" id="RM1_25">25&#160;</span>Yejuatzi oquencajcöjque ma quechihuacö ejqueu ipampa yejua oquetlabielcöjque lo que tli melöhuac tli tiechelfea de Deus, hua cache oquetocaque inu istlacatelestle. Pues quenteochijque hua quentequepanojque lo que tli Deus quechejchijque, hua amo tieteochijque nimpor amo tietequepanojque yejuatzi miero öque oquenchejchijque noche inu sösantle. Yejuatzi ma quepeacö teochibelestle semejcac. Amén. Ma ejqueu iye. </div>
<div class='p'>
<span class="verse" id="RM1_26">26&#160;</span>Ipampaju Deus oquencajcöjque ma quejeliebicö sösantle tiepinöjte, hua hasta insohuöhuö oquecöjque de mopöctisque ca innajnömecua quiename conbenierebe, hua cache maseque entre mismo yejua sohuame. 
<span class="verse" id="RM1_27">27&#160;</span>Hua ejqueu nuyejque tlöca oquecöjque de mopöctisque ca insojsohuöhuö quiename conbenierebe, hua ototuneaque ipa intlaixeliebeles ca sie yejua. Oquechijque tli sie atiro amo cuale, tlöca ca tlöca. Hua yejua queselejque inu tlaxtlöbile tli quemeresierojque porque otiecöjque Deus. </div>
<div class='p'>
<span class="verse" id="RM1_28">28&#160;</span>Yejua amo oquenejque tiereconosierusque Deus ipa inpensamientos. Hua por inu, Deus oquencajcöjque ma quepensörucö sie atiro tli amo cuale, para ma quechihuacö tli amo conbenierebe. 
<span class="verse" id="RM1_29">29&#160;</span>Ejqueu seme quechijtecate de noche tlajtlacule, hua de petzoyutl. Hua lalebes mijicoltea de lo que tli amo inhuöxca, hua quechihua tli amo cuale. Seme moxicoa, hua tlajtlamectea, hua quetiemoa peleitos, hua tlacajcayöhua, hua quetiemoa quiene quenchibelisque amo cuale ca ocseque. Tlatieyelfea, 
<span class="verse" id="RM1_30">30&#160;</span>istlacatlajtoa, tietlajyelejta Deus, mochajchamöhua hua amo tlarespetöroa. Momachelea bieye, hua quenemelea tlin amo cuale. Amo quenneltoca intötajua, 
<span class="verse" id="RM1_31">31&#160;</span>amo quenejneque cajasojcömatesque. Amo quecumpliroa intlajtul, amo tietlasojtla, amo quepejpea tieicnuejtelestle. 
<span class="verse" id="RM1_32">32&#160;</span>Yejua cuale ocasojcömatque que Deus oquejtojque que noche giente tli quechihua inu nieca sösantle imicnupel yaja mequelestle. Pero mös quemate inu, yejua quechihua inu sösantle, hua hasta nuyejque quecualejta tlö quechihua ocseque.  </div>
<div class='psalmlabel' id='RM2_0'> 2</div>
<div class='s'>Deus tlajuscöruro san quiene ca ica melöhuac </div>
<div class='p'>
<span class="verse" id="RM2_1">1&#160;</span>Por inu, tlö taja tetlapinöbea, abele tequejyönas motlajtlacul, amo importörebe öquenu taja. Pos cuöc tecpinöbea noso tequestlocoa yeca ocsente, tomocuntenöroa taja mismo; porque taja nuyejque tecchijteca lo mismo que inu nieca öquenu taja tecpinöbea. 
<span class="verse" id="RM2_2">2&#160;</span>Cache tecmajtecate que Deus tlajuscöruro san quiene ca ica melöhuac cuöc quencuntenöruro noche tli quechijtecate inu nieca sösantle. 
<span class="verse" id="RM2_3">3&#160;</span>Hua taja, öque tequenpinöbea ocseque tli quechihua inu sösantle, hua taja nuyejque tecchihua lo mismo, ¿beles tecpensöroa que temöquisas para amo metzcuntenörusque Deus? 
<span class="verse" id="RM2_4">4&#160;</span>Noso ¿amo tecneque tecchihuas cöso de tiemeyac icnuejtelestle tli momeyaquelea ca taja? Pues yejuatzi quexiculuteca motlajtlacul hua amo nima metzcastecöruro. Xecmate noso que metzpelilo inu icnuejtelestle porque quenequihua ma xomoyulcuepa. 
<span class="verse" id="RM2_5">5&#160;</span>Cache por tecaca teyultepitztec hua por que amo moyulcuepa moyulo, tectlamachtlölejteca para sie taja cualönelestle. Inu cualönelestle mopa betzes ipa inun tunale cuöc Deus quemoströrusque tiecualöneles hua ca yectelestle quenjuscörusque giente. 
<span class="verse" id="RM2_6">6&#160;</span>Hua yejuatzi quentlaxtlöbisque cara sesen tlöcatl san quiene ca itlachihual. 
<span class="verse" id="RM2_7">7&#160;</span>Seque giente beles seme quechijtecate tlin cuale, hua ejqueu quetiemoa tlaniextelestle, hua queneque ma quenchamöhuacö Deus, hua quetiemoa lo que tli ayec tlame. Para inu niecate giente, Deus quenmacasque nochepa nemelestle. 
<span class="verse" id="RM2_8">8&#160;</span>Pero giente tli tieixnömequeneme, hua tli amo queneltoca tlin melöhuac, cache queneltoca lo que tli amo yectec, yejua impa betzes tiecualöneles hua tietlabielmequeles Deus. 
<span class="verse" id="RM2_9">9&#160;</span>Porque queselisque sufrimientos hua meyac tiecoco noche giente tli quechihua amo cuale, primiero joriojte, hua nuyejque tli amo joriojte. 
<span class="verse" id="RM2_10">10&#160;</span>Cache queselisque chamöhualestle hua yulsiebelestle hua quejtasque tietlaniexteles Deus, noche niecate tli quechihua tlin cuale, primiero joriojte, hua nuyejque tli amo joriojte. 
<span class="verse" id="RM2_11">11&#160;</span>Pos Deus amo tlachecuaejtalo. </div>
<div class='p'>
<span class="verse" id="RM2_12">12&#160;</span>Pues noche giente tli tlajtlacoa sin que amo quemajmate inu ley de Moisés, pos nuyejque mejmequesque, mösque amo quepejpea inu ley. Hua noche tli otlajtlacojque mösque quemateya inu ley, inu ley quencuntenörus. 
<span class="verse" id="RM2_13">13&#160;</span>Pos amo mochihua yecteque para ca Deus niecate tli sa quecaque inu ley, tlöcamo niecate tli quechihua lo que tli quejtoa inu ley, yejua Deus cuale quenselisque quiename yecteque. 
<span class="verse" id="RM2_14">14&#160;</span>Pues seque giente amo cate joriojte hua amo quepea inu ley, pero yejua sa de porsi quechihua tli quejtoa inu ley porque ejqueu yejua cate. Yejua amo quepea inu ley de Moisés, pero yejua mismos cate quiename sente ley para yejua mismos. 
<span class="verse" id="RM2_15">15&#160;</span>Pues lo que tli quemarcöroa inu ley de Moisés cuale tequejta que quiename tlö tlajcuelulpanca ipa inyulo de inu giente. Pues cuöc quechihua tli amo cuale, inyulo quenpinöjtea; hua cuöc quechihua cuale, inyulo quenyectieniehua. Hua ejqueu inpensamiento paques quentieyelfea, hua paques impa tlajtoa por yejua. Pero cox quecumpliroa inu ley o noso cox amo quecumpliroa, 
<span class="verse" id="RM2_16">16&#160;</span>noche macheas ipa inu sölúltimo tunale. Pos cuöquenu Deus questlocusque por medio de Jesucristo noche sösantle tli giente quijyöna ipa inyulo. Pos ejqueu tiechelfea inu cuale tlamachestelestle tli netlanunutza. </div>
<div class='s'>Joriojte nuyejque mocuntenöroa </div>
<div class='p'>
<span class="verse" id="RM2_17">17&#160;</span>Pero beles taja tequejtus que taja teca tejoreyo hua que tomoquitzquejteca itech inu ley de Moisés. Beles tomochamöhua de que tetieteochihua bel yejuatzi Deus. 
<span class="verse" id="RM2_18">18&#160;</span>Hua tecmajteca tli tietlanequeles, hua tecmate tlin cuale, porque otemoyecmachte ipa inu ley de Moisés. 
<span class="verse" id="RM2_19">19&#160;</span>Beles tecpensöroa que taja tecaca quiename tetlayecönque de ixcocoxcötzetzi, noso quiename tetlöbile de tli cate ipa tlajtlayohuaquelestle, porque taja cache tecmate que ocseque. 
<span class="verse" id="RM2_20">20&#160;</span>Beles tomomachelea que tecaca tetlamachtiöne de tli amo tlajmatque, hua que tecaca temachestiero de tli cate quiename pelantzetzi porque ayemo quemajmate. Beles taja temase de que tecpea inu ley tli metzmaca machestelestle de tlin melöhuac. 
<span class="verse" id="RM2_21">21&#160;</span>Taja, noso, tli tequenmachtea ocseque, ¿tlica amo tomomachtea taja mismo? Taja tli tetlanunutza nele majcamo öque tlachteque, ¿tlica tetlachteque? 
<span class="verse" id="RM2_22">22&#160;</span>Taja que tequejtoa nele majcamo öque calaque ca isohua ocsente, ¿tlica taja tecchihua? Taja, que hasta tequentlajyelejta ixniehualojme, ¿tlica tetlachteque ipa teopantle? 
<span class="verse" id="RM2_23">23&#160;</span>Taja que tomochajchamöhua de que tecpea inu ley, taja tetiepejpinöjtea Deus, ipampa amo tecchihua lo que tli quejtoa inu ley. 
<span class="verse" id="RM2_24">24&#160;</span>Pos inu ocseque giente tieca tlajtoa Deus por nemopampa nemejua nenjoriojte. Ejqueu mochijteca lo que tli tlajcuelulpanca. </div>
<div class='p'>
<span class="verse" id="RM2_25">25&#160;</span>Pues ica cuale tomonacayutec tlö tecchihuas lo que tli quejtoa inu ley. Pero tlö amo tecchihuas lo que tli quejtoa ley, tomocöhuas iguöl quiename tlö amo tomonacayutequene. 
<span class="verse" id="RM2_26">26&#160;</span>Entunses, tlö canajyeca tli amo nacayutlatectle quechihuas lo que tli tlajtlane inu ley, Deus queselisque inu tlöcatl para iyes de tiepuieblo quiename tlö oyene joreyo, mösque amo monacayutec. 
<span class="verse" id="RM2_27">27&#160;</span>Pues inu tlöcatl ayec omonacayutec, pero quechihua de melöhuac lo que tli quejtoa inu ley. Hua ejqueu niese que yaja ica cache cuale que taja, ipampa taja mös tecpea inu ömatlajcuelule de inu ley hua mös tomonacayutec, pero amo tecchihua tli quejtoa inu ley. 
<span class="verse" id="RM2_28-29">28-29&#160;</span>Pos amo ica joreyo de melöhuac öque sa niese que ica pero que amo tlaneltoca tieca Deus ipa iyulo. Hua inu nacayutlatequelestle tli balierebe amo yaja tli mochibelea ipa öque icuierpo, tlöcamo cache balierebe inu nacayutlatequelestle tli ica pa toyulo, tli mochihua por tieEspíritu Deus hua amo por inu ley tli tlajcuelulpanca. Sente tlöcatl tli ejqueu icaca nacayutlatectle ipa iyulo, yaja ica de melöhuac joreyo, hua <a href='#FN1' epub:type='noteref' class='noteref'>*</a>queselea chamöhualestle tli yebitz de Deus hua amo de tlöca.  </div>
<div class='psalmlabel' id='RM3_0'> 3</div>
<div class='p'>
<span class="verse" id="RM3_1">1&#160;</span>¿Tli proviecho noso quebicatz öque iyes joreyo? Noso ¿tli proviecho quebicatz inu nacayutlatequelestle? 
<span class="verse" id="RM3_2">2&#160;</span>Pos lalebes meyac proviecho quebicatz. Primiero, Deus quenmöctejque tietlajtultzi ca joriojte. 
<span class="verse" id="RM3_3">3&#160;</span>Hua ica melöhuac que seque de yejua amo moneltocaque, pero inu abele quejtus que Deus ayecmo iloac de confiönsa para ayecmo cuale toneltocasque tieca yejuatzi. 
<span class="verse" id="RM3_4">4&#160;</span>Majcamo tecpensörucö ejqueu, cache ma tequejtucö que lo que tli Deus quejtulo ica melöhuac, mösque beles noche tlöca quejtusque ocseque sösantle. Pos ejqueyi tlajcuelulpanca: </div>
<div class='q'>Ejqueu nieses que tomopilea arasu de lo que tli tomojtalfe, </div>
<div class='q'>hua ejqueu tomotlaxexicalfis cuöc giente metzmoestlocolfisque. </div>
<div class='m'>
<span class="verse" id="RM3_5">5&#160;</span>Pero totlajtlacul serbirebe para ma cache niese tieyecteles Deus. Entunses, ¿cuale tequejtusque que amo iloac yectec cuöc cualönoa para tiechcastecörusque? (Netlajtlajtoa quiename tlajtlajtoa tlöltecpactlöca.) 
<span class="verse" id="RM3_6">6&#160;</span>Pues abele ejqueu iyes, porque tlö Deus amo iloane yectec, abele quenjuscörurusquea giente de tlöltecpactle. 
<span class="verse" id="RM3_7">7&#160;</span>Pero beles yeca quejtus: “Por noistlacatlajtul cache cuale niesteca que Deus tlajtlajtulo ca melöhuac. Hua ejqueu giente cache tiechamöhua. Entunses Deus amo quepealo tlica niechcuntenörusque quiename netlajtlacultec”. Yeca cuale quejtus ejqueu. 
<span class="verse" id="RM3_8">8&#160;</span>Hua nuyejque cuale quejtus: “Tlöjcu, ma tecchihuacö tlin amo cuale para que ejqueu huölös tlin cuale”. Yaja ini nönca lo que tli seque istlacatlajtoa de tejua que nele tequejtoa inu. Pero ica cuale que Deus ma quencuntenörucö giente tli quejtoa inu sösantle. </div>
<div class='s'>Amo onca nion sente tlöcatl yectec </div>
<div class='p'>
<span class="verse" id="RM3_9">9&#160;</span>¿Tli noso tequejtusque? ¿Beles tecate cache cuale tejua tli tejoriojte que nemejua que amo nenjoriojte? Pues amo. Pues ye tequejtaque que cuale tequentieyelfea joriojte ca tiehua tli amo joriojte, que innochtie cate ipa tlajtlacule. 
<span class="verse" id="RM3_10">10&#160;</span>Quieme tlajcuelulpanca: </div>
<div class='q'>Amo onca tlöcatl tli yectec, nion sente. </div>
<div class='q'>
<span class="verse" id="RM3_11">11&#160;</span>Amo onca öque casojcömate, </div>
<div class='q'>amo onca öque tietiemoa Deus. </div>
<div class='q'>
<span class="verse" id="RM3_12">12&#160;</span>Innochtie monencuaxelojque, </div>
<div class='q'>ayecmo quepea niontle tlin cuale ipa inyulo. </div>
<div class='q'>Amo onca öque quechihua tlin cuale; </div>
<div class='q'>amo onca nion sente. </div>
<div class='q'>
<span class="verse" id="RM3_13">13&#160;</span>Quiename mejcöcoyoctle tlapojteca incamac; </div>
<div class='q'>ca innenepil tlacajcayöjteneme; </div>
<div class='q'>quiename venieno de cuhuötl icaca ijtec incamac. </div>
<div class='q'>
<span class="verse" id="RM3_14">14&#160;</span>Seme cusöroa incamac para tietlabejbicaltea hua para quejtoa sösantle tli tiecoco. </div>
<div class='q'>
<span class="verse" id="RM3_15">15&#160;</span>Imicxehua cuejcuesebe para tlamöyabetibe. </div>
<div class='q'>
<span class="verse" id="RM3_16">16&#160;</span>Yejua quexexetotza sösantle hua quecajcöhua tietunie tiecoco inca tlöca. </div>
<div class='q'>
<span class="verse" id="RM3_17">17&#160;</span>Ojtle de yecsiebelestle amo oquixomatque. </div>
<div class='q'>
<span class="verse" id="RM3_18">18&#160;</span>Amo quepejpea majcömabelestle de Deus. </div>
<div class='p'>
<span class="verse" id="RM3_19">19&#160;</span>Tecmajmate que noche tli quejtoa inu ley quemelfea yejua tli quepea obligación para queneltocasque inu ley. Ejqueu nionöque abele quejtus canajyetla cuöc Deus quejuscörusque. Hua noche tlöltecpactlöca quetiemacasque cuienta ca Deus. 
<span class="verse" id="RM3_20">20&#160;</span>Pues abele öque iyes yectec tieixpa Deus, nion sente tlöcatl, ipampa abele öque quechihuas noche lo que tli quejtoa inu ley. Pues inu ley tiechejtetea que tecate tetlajtlaculteque. </div>
<div class='s'>Teyesque teyecteque por toneltoqueles </div>
<div class='p'>
<span class="verse" id="RM3_21">21&#160;</span>Pero öxö Deus otiechmacaque ocsie maniera para teyesque teyecteque, que amo yebitz por inu ley. Hua inu teotlajtule tli oquejcuelojque Moisés hua inu ocseque tlayulepantejque tiechelfea de ini nönca. 
<span class="verse" id="RM3_22">22&#160;</span>Pues Deus tiechchihualtilo para ma teyecö teyecteque por toneltoqueles tieca Jesucristo. Ejqueu quechihualo ca innochtie quiejquech moneltoca, pos amo quechihualo diferiencia entre sie tlöcatl ca ocsie tlöcatl. 
<span class="verse" id="RM3_23">23&#160;</span>Pos tonochtie tetlajtlacojque, hua tiechpoloa para teyesque intiero tecualteque quiename Deus iloac. 
<span class="verse" id="RM3_24">24&#160;</span>Pero por tiefavur yejuatzi tiechselilo quiename teyecteque hua teyulmelacteque, sin que niontle tectlaxtlöhuasque. Pos Cristo Jesús oquetlaxtlöjque para tiechmöquextejque. 
<span class="verse" id="RM3_25">25&#160;</span>Deus otietiemacuc Cristo para que tieyesojtzi ma iye sente cuetlabiltelestle. Ejqueu Deus cuale quenperdonörfisque intlajtlacul de noche giente tlö moneltoca tieca Cristo. Ejqueu cuale tequejta que Deus oquechijque cuale cuöc pa nieca tiempo amo oquechijque cöso de intlajtlacul giente porque quenpililoöya paciencia. 
<span class="verse" id="RM3_26">26&#160;</span>Ejqueu noso tiechdemoströrfilo öxö que mösque yectec iloac yejuatzi hua tetlajtlaculteque tejua, pero cuale tiechselilo quiename teyecteque tonochtie tli toneltoca tieca Jesús. </div>
<div class='p'>
<span class="verse" id="RM3_27">27&#160;</span>Entunses, ¿cuale tochamöhuasque? Pues abele. Pues tlö cuale tomöquextiöne por lo que tli tecchihua entunses cuale tochamöhuasquiöne. Pero tejua tomöquextea san por sa toneltoca, hua ejqueu abele tochamöhuasque. 
<span class="verse" id="RM3_28">28&#160;</span>Bieno pues, cuale tequejta que yeca cuale iyes yectec por neltoquelestle sin que amo quepeas que quechihuas lo que tli quejtoa inu ley. 
<span class="verse" id="RM3_29">29&#160;</span>Pos Deus amo iloac sa Deus de joriojte tlöcamo melöhuac nuyejque iloac Deus de tli amo joriojte. 
<span class="verse" id="RM3_30">30&#160;</span>Pos iloac sa sie Deus, hua giente tli monacayuteque yejuatzi quenselisque quiename yecteque ipampa moneltoca. Hua tli amo joriojte hua amo monacayuteque, nuyejque quenselisque porque moneltoca. 
<span class="verse" id="RM3_31">31&#160;</span>¿Beles quejtusneque que cuöc toneltoca tequejtusque que ayecmo balierebe inu ley? Pues amo ejqueu ica; cache tecafirmörojtecate ibalur de inu ley.  </div>
<div class='psalmlabel' id='RM4_0'> 4</div>
<div class='s'>Quiene omochi yectec Abraham por que omoneltocac </div>
<div class='p'>
<span class="verse" id="RM4_1">1&#160;</span>¿Tli noso tequejtusque de quiene oyeya Abraham, öque ica totöta de tejua tli tejoriojte? 
<span class="verse" id="RM4_2">2&#160;</span>Tlö quejtus Abraham icaca yectec para ca Deus san por itlachihual, quepea de tli mochamöhuas. Pero abele omochamö tieca Deus. 
<span class="verse" id="RM4_3">3&#160;</span>Pos ¿tli quejtoa teotlajtule? “Hua omoneltocac Abraham tieca Deus, hua Deus quepubelejque ineltoqueles quiename yectelestle”. 
<span class="verse" id="RM4_4">4&#160;</span>Pues tlö canajyeca tequete para tlatlönes amo quepubelea itlaxtlöbil quieme cana sente favur tlöcamo quieme tietlabiquelestle. 
<span class="verse" id="RM4_5">5&#160;</span>Cache Deus amo queselilo quiename yectec nieca tlöcatl tli quechihua tlachihuale, tlöcamo yaja tli moneltoca ca yejuatzi. Pos yejuatzi iloac öque queselilo tlajtlacultec tlöcatl quiename yectec. Hua Deus quepubelilo ineltoqueles quiename yectelestle. 
<span class="verse" id="RM4_6">6&#160;</span>Ejqueu David nuyejque oquejto que cuale icnupel tlöcatl öque Deus quepoalo quiename yectec sin que quepeas que quechihuas canajyetla. 
<span class="verse" id="RM4_7">7&#160;</span>Pues ejqueu oquejto David: </div>
<div class='q'>Cuale imicnupel quiejquech tlöca intlajtlacul ye oquenperdonörfejque, </div>
<div class='q'>hua intlajtlacul ye oquepojpolojque. </div>
<div class='q'>
<span class="verse" id="RM4_8">8&#160;</span>Cuale icnupel tlöcatl cuöc Tlöcatzintle amo quepubelilo itlajtlacul. </div>
<div class='p'>
<span class="verse" id="RM4_9">9&#160;</span>Bieno pues, ini nönca cuale icnupelestle, ¿ica sa para niecate tli nacayutlatecme noso nuyejque ica para tli amo nacayutlatecme? Pues tequejtojtecate que nele Abraham oquepubelejque Deus ineltoqueles quiename yectelestle. 
<span class="verse" id="RM4_10">10&#160;</span>¿Quiene noso, oquepubelejque? ¿Oquechijque cuöc ye omonacayutejtec noso cuöc turavea ayemo monacayutequeya? Pos amo cuöc ye oyeya nacayutlatectle, tlöcamo cuöc turavea ayemo monacayutequeya. 
<span class="verse" id="RM4_11">11&#160;</span>Hua cuöc omonacayutejtec inu quemoströro hua caseguröro de que ye oyeya yectec porque omoneltocac, mös turavea ayemo monacayutequeya. Ejqueu Abraham icaca quiename tajtle de noche moneltocaneme, mösque beles amo nacayutlatecme yesque. Pues nuyejque yejua tlö moneltoca Deus quenpubelisque yectelestle. 
<span class="verse" id="RM4_12">12&#160;</span>Hua ejqueu nuyejque Abraham icaca tajtle de tli nacayutlatecme; quejtusneque amo de niecate tli sa monacayutejteque de incuierpo, tlöcamo de tli nuyejque moneltoca, san quiene omoneltocac totöta Abraham antes de que monacayuteques. </div>
<div class='s'>Abraham oquesele tli Deus queprometierojque porque omoneltocac </div>
<div class='p'>
<span class="verse" id="RM4_13">13&#160;</span>Pues Deus queprometierfejque Abraham hua ixenöchpelhua que nele mohuöxcatis noche tlöltecpactle. Pero amo queprometierfejque porque yaja queneltocaya inu ley, tlöcamo porque oyeya yectec por ineltoqueles. 
<span class="verse" id="RM4_14">14&#160;</span>Pero tlö mohuöxcatesquiöne niecate tli mase itech inu ley, quejtusnequesquea que amo balierebesquea neltoquelestle, hua amo quepeasquea balur tiepromiesa de Deus. 
<span class="verse" id="RM4_15">15&#160;</span>Pues inu ley quebicatz castigo. Pues tlö cana amo uyene ley tli tiechelfea quiene ma tecchihuacö, tlöjcu abele tetlajtlacusquea encuntra de inu ley. 
<span class="verse" id="RM4_16">16&#160;</span>Por inu, tecselea lo que tli Deus queprometierojque por toneltoqueles, para que ejqueu tecselea por tiefavur. Hua ejqueu ica seguro para cuale queselisque noche tlöca tli quechihua quiene oquechi Abraham. Pues amo queselisque sa niecate tli queneltoca inu ley, tlöcamo niecate quiejquech moneltoca san quiene ca omoneltocac Abraham, öque icaca tajtle de tonochtie. 
<span class="verse" id="RM4_17">17&#160;</span>Pos ejqueyi tlajcuelulpanca: “Por tajtle de meyactie naciones otemetztlöle”. Pues yaja omoneltocac tieca Deus. Pos moneltocaya que yejuatzi cuale quenyulebitilo mimejque, hua tlajtlajtulo de sösantle tli ayemo cate, quiename tlö ye oyene. 
<span class="verse" id="RM4_18">18&#160;</span>Cuöc ayecmo öque quecheasquea para öque quepeas iconie, Abraham oc turavea omöchix porque omoneltocac. Hua ejqueu omochihuaco tajtle de meyactie naciones, san quiene ca oquelfejque Deus: “Ejqueyi de meyactie yesque moxenöchpelhua”. 
<span class="verse" id="RM4_19">19&#160;</span>Hua amo omodesanimöro de ineltoqueles, mös oquemat que ye opanuc tiempo de que cuale quepeas ipelhua. Pues ye quepeaya cöso sie sientos xebetl. Nimpor amo omodesanimöro mös oquelnömec que Sara machura oyeya. 
<span class="verse" id="RM4_20">20&#160;</span>Cache cuale omofijöro ipa tiepromiesa de Deus. Hua amo oquepolo ineltoqueles, cache omocuajpetzo porque moneltocaya, hua otiechajchamöhuaya Deus. 
<span class="verse" id="RM4_21">21&#160;</span>Pues yaja oyeya seguro de que Deus cuale quechihualusquea de lo que tli queprometierojque. 
<span class="verse" id="RM4_22">22&#160;</span>Hua por inu, Deus oquepubelejque ineltoqueles quiename yectelestle. 
<span class="verse" id="RM4_23">23&#160;</span>Hua inu tli tlajcuelulpanca de que Deus ejqueu oqueselejque ineltoqueles, amo omojcuelo sa para yaja Abraham, 
<span class="verse" id="RM4_24">24&#160;</span>tlöcamo omojcuelo nuyejque para tejua. Pues nuyejque tejua Deus tiechpubelilo toneltoqueles quiename yectelestle, tlö cana toneltocatecate tieca yejuatzi öque tieyulebitiluc toTöcatzintle Jesús de intzölö mimejque. 
<span class="verse" id="RM4_25">25&#160;</span>Deus tietiemacuc totieJesucristo para ma mecoa ipampa totlajtlacul. Hua tieyulebitiluc para que ejqueu Deus cuale tiechselilo quiename teyecteque.  </div>
<div class='psalmlabel' id='RM5_0'> 5</div>
<div class='s'>Quiene tecate cuöc Deus tiechselilo quiename teyecteque </div>
<div class='p'>
<span class="verse" id="RM5_1">1&#160;</span>Bieno pues, ye tecate teyecteque para ca Deus porque toneltoca. Ejqueu ayecmo tecate tetiecontrörios de Deus, cache toTlöcatzintle Jesucristo ye tiechmacaque yecsiebelestle entre tejua hua Deus. 
<span class="verse" id="RM5_2">2&#160;</span>Hua ipampa toneltoca tecselea tiefavur Deus por medio de totieJesucristo. Pues toquitzquea itech tiefavur hua ejqueu tepajpöque ipampa tecchea que tecpeasque pörte de tietlaniexteles de Deus. 
<span class="verse" id="RM5_3">3&#160;</span>Hua amo sa yaja ini nönca, cache nuyejque tepajpöque cuöc tecsufriroa, ipampa tecmajtecate que itech inu sufrimientos tectzecusque quiene ca tecxicojtasque. 
<span class="verse" id="RM5_4">4&#160;</span>Hua cuöc ye tecmajmate cuale quiene tecxicusque, ye tecpeasque checöhualestle ipa toyulo. Hua cuöc ye tecpea yulchecöhualestle, cuale tecpeasque checöhuac tlamöchealestle. 
<span class="verse" id="RM5_5">5&#160;</span>Hua inu tlamöchealestle amo quebicatz tequepachule, cache mocumplirus. Tecmate que mocumplirus ipampa toyulo tienteca de tietlasojteles Deus por medio de tieEspíritu Sönto tli tiechmacaque yejuatzi. 
<span class="verse" id="RM5_6">6&#160;</span>Pos cuöc abele topaliebiöya, cuöquenu, cuöc conbenierebeya, Cristo omecoaco por topampa tejua por que tetlajtlaculteque tecate. 
<span class="verse" id="RM5_7">7&#160;</span>Melöhuac amobel queneques meques sente tlöcatl por ocsente, mösque omequene por sente cuale tlöcatl. Pero beles yeca matrebierus hasta meques por sente cuale tlöcatl. 
<span class="verse" id="RM5_8">8&#160;</span>Pero Deus tiechejtetilo quiene tiechtlasojtlalo lalebes, pues mösque oc turavea tetlajtlaculteque teyejyeya, Cristo omecoaco por topampa. 
<span class="verse" id="RM5_9">9&#160;</span>Hua ca inu, ye tecate teyecteque para ca Deus por tieyesojtzi Cristo. Entunses cache ca meyac arrasu tiechmöquextisque yejuatzi para que amo topa betzes tiecualöneles Deus. 
<span class="verse" id="RM5_10">10&#160;</span>Pues cuöc oc teyejyeya tieenemigos de Deus, yejuatzi ocsajpa tiechsentlölejque ca yejuatzi por medio de tiemequeles tieConietzi, para ma ayecmo teyecö tieenemigos. Hua öxö ye otiechsentlölejque ca yejuatzi por que omecoac. Entunses cache ca meyac arrasu tiechmöquextisque por que nemoateca. 
<span class="verse" id="RM5_11">11&#160;</span>Hua amo sa yaja ini nönca, cache nuyejque tecpea pajpöquelestle tiecatzinco Deus por medio de toTlöcatzintle Jesucristo, pues ye tiechsentlölejque tieca Deus. </div>
<div class='s'>Adán hua Cristo </div>
<div class='p'>
<span class="verse" id="RM5_12">12&#160;</span>Bieno pues, por sa sie tlöcatl yaja Adán ocalac tlajtlacule ipan tlöltecpactle. Hua por tlajtlacule ocalac mequelestle nuyejque, hua ejqueu noche tlöca meque por que noche otlajtlacojque. 
<span class="verse" id="RM5_13">13&#160;</span>Pos hasta cuöc onieseco inu ley de Moisés tlajtlacule ye oyeya ipan tlöltecpactle; mösque Deus amo quepoalo intlajtlacul tlöca mientras amo onca ley. 
<span class="verse" id="RM5_14">14&#160;</span>Cache desde cuöc Adán hasta cuöc Moisés noche tlöca omejmejque porque innochtie otlajtlacojque, mös seque intlajtlacul amo oyeya quieme otlajtlaco Adán. Hua yaja Adán icaca tieixniehualo de yejuatzi öque sötiepa ohualiloac. 
<span class="verse" id="RM5_15">15&#160;</span>Pero inu tlajtlacule tli oquechi Adán hua tietlachihual de Cristo abele tecnenebelisque. Pues lo que tli oquechijque Cristo tiechmaca nemöquextelestle. Pues por itlajtlacul de inu nieca sie tlöcatl omejmejque meyactie. Pero cache lalebes turavea omomeyaquele inca meyactie tiefavur Deus hua inu tietlöocolelestle tli tecselea porque Cristo tiechchibelejque favur. 
<span class="verse" id="RM5_16">16&#160;</span>Hua itlajtlacul de nieca tlöcatl abele tecnenebelisque ca inu nemöquextelestle tli tiechtlöocolfilo Cristo. Pos por inu sie tlajtlacule Deus oquepexque tlica quencuntenörusque giente. Pero inu tietlöocolelestle oquenchihualte yecteque gientes, mösque yejua oquechijque meyac tlajtlacule. 
<span class="verse" id="RM5_17">17&#160;</span>Pues inu sente tlajtlacule quenchihualte tlöca ma mejmequecö por causa de inu sente tlöcatl. Pero cache ca meyac arrasu por causa de sie tlöcatl Jesucristo nemesque hua tlamandörusque tieca yejuatzi innochtie tli queselea tiebieye favur hua inu tiebieye tlöocoleles que yaja yectelestle. 
<span class="verse" id="RM5_18">18&#160;</span>Ejqueu pues san quiene ca por itlajtlacul de sente tlöcatl noche tlöca ocalajque ipa condenación, ejqueu nuyejque por tieyecteles de ocsente tlöcatl noche tlöca cuale calaquesque ipa yectelestle hua nemelestle. 
<span class="verse" id="RM5_19">19&#160;</span>Pues por sente tlöcatl tli amo otlaneltocac meyactie omochijque tlajtlaculteque. Ejqueu nuyejque por sente tli otlaneltocaluc meyactie mochihuasque yecteque. 
<span class="verse" id="RM5_20">20&#160;</span>Hua inu ley nuyejque onhuöla para ma cache tlajtlacucö giente. Pero cuöc omobieyele tlajtlacule, cache lalebes omobieyele tiefavur Deus. 
<span class="verse" id="RM5_21">21&#160;</span>Ejqueu quiene tlajtlacule quenchihualte tlöca ma mejmequecö, ejqueu nuyejque öxö tiefavur Deus quenchihualtea tlöca para ma yecö yecteque para que ejqueu nemesque nochepa por medio de toTlöcatzintle Jesucristo.  </div>
<div class='psalmlabel' id='RM6_0'> 6</div>
<div class='s'>Ye otemejmejque para ca tlajtlacule, pero teyulejtecate para ca Deus </div>
<div class='p'>
<span class="verse" id="RM6_1">1&#160;</span>¿Tli tequejtusque noso? ¿Oc turavea tetlajtlacojtasque para ma momeyaquele tiefavur Deus? 
<span class="verse" id="RM6_2">2&#160;</span>Majcamo ejqueu mochihua. Pues icaca quiename tlö tejua ye otemejmejque para ca tlajtlacule. Hua ejqueu tlajtlacule ayecmo tiechpeas imöc. ¿Quiene noso oc turavea tetlajtlacojtasque? 
<span class="verse" id="RM6_3">3&#160;</span>Pos ¿amo nenquemajmate que tonochtie tejua tli tocuötiequejque para teyesque tieca Cristo Jesús, inu cuötiequelestle quejtusneque que tejua tecate tieca yejuatzi ipa tiemequeles? 
<span class="verse" id="RM6_4">4&#160;</span>Hua por inu cuötiequelestle ica quieme tlö otomejcötucaque tiehua yejuatzi. Hua ejqueu noso ye otemejmejque para ca tlajtlacule. Hua ejqueu quieme Cristo oyulebihuac de intzölö mimejque por tieyecchecöhuales de tieTajtzi, ejqueu nuyejque tejua ma tenemecö ca inu nemelestle yancuec. 
<span class="verse" id="RM6_5">5&#160;</span>Pues tiehua yejuatzi quieme ye otemejmejque ejqueu quiename omecoac yejuatzi. Hua ejqueu nuyejque teyulebesque ejqueu quiename oyulebihuac. 
<span class="verse" id="RM6_6">6&#160;</span>Tecmajtecate ini nönca, que tonemeles tli oyeya tecpeaya ye omocoruspelo tiehua yejuatzi, para ejqueu tonacayo tlajtlacultec ma xexetune. Hua ejqueu ma ayecmo tectequepanucö tlajtlacule. 
<span class="verse" id="RM6_7">7&#160;</span>Pos öque ye omec, ayecmo icaca imöc tlajtlacule. 
<span class="verse" id="RM6_8">8&#160;</span>Hua tlö ye otemejmejque tiehua Cristo, toneltoca que nuyejque tenemesque tieca yejuatzi. 
<span class="verse" id="RM6_9">9&#160;</span>Pues tecmajmate que Cristo ye oyulebihuac de intzölö mimejque, hua ejqueu ayecmo quiema mecoas. Mequelestle ayecmo quepea checöhualestle ca yejuatzi. 
<span class="verse" id="RM6_10">10&#160;</span>Pos cuöc omecoac, omecoac sa sajpa para que tlajtlacule ayecmo quepeas checöhualestle tiepa. Cache öxö que nemoa, nemoa para Deus. 
<span class="verse" id="RM6_11">11&#160;</span>Ejqueu nuyejque nemejua, xomonenebelicö que tiel melöhuac ye nencate nenmimejque para ca tlajtlacule. Cache nenyulejtecate para Deus porque nencate tieca Cristo Jesús. </div>
<div class='p'>
<span class="verse" id="RM6_12">12&#160;</span>Por inu, amo xomocöhuacö ma tlamandöro tlajtlacule ipa nemocuierpo tli meques. Majcamo nemiechchihualte nenquechihuasque itlaixeliebeles. 
<span class="verse" id="RM6_13">13&#160;</span>Nimpor amo xecmöcticö nemocuierpo ica tlajtlacule para quetequepanus hua quechihuas amo cuale tlachihualestle. Cache cuale xequelnömequecö que ye nenyulejque de intzölö mimejque. Hua ejqueu xomotiemöcticö ca Deus hua xectiemöcticö nemocuierpo ca Deus para ma tlatequepano ca yejuatzi hua ma quechihua de lo que tli yectec. 
<span class="verse" id="RM6_14">14&#160;</span>Pues tlajtlacule amo quepea checöhualestle nemopa nemejua. Pues ayecmo nenquepea tli nenquejtasque ca inu ley, cache nemoquitzquea itech tiefavur de Deus. </div>
<div class='s'>Ma tectequepanucö yectelestle </div>
<div class='p'>
<span class="verse" id="RM6_15">15&#160;</span>¿Tli noso? ¿Tetlajtlacojtasque ipampa ayecmo tecate ipa inu ley, tlöcamo ipa tiefavur Deus? Majcamo ejqueu. 
<span class="verse" id="RM6_16">16&#160;</span>¿Amo nenquemajmate que tlö nemotiemöctea ca canajyeca para nenquetequepanusque hua nenqueneltocasque, nencate nentlatequepanojque noso nenesclavos de nieca öque nenqueneltocatecate? Pues tlö nenqueneltocasque tlajtlacule nenyesque nenesclavos de tlajtlacule hua nenmejmequesque. Pero tlö nentieneltocasque Deus nenyesque nentieesclavos de yejuatzi hua nenyesque nenyecteque. 
<span class="verse" id="RM6_17">17&#160;</span>Cache tetietlasojcömatelea Deus, que mös nenquetequepanoöya tlajtlacule, öxö ye nenqueneltocaque ca noche nemoyulo de inu cuale machestelestle, hua ye nemotiemöctejque ica. 
<span class="verse" id="RM6_18">18&#160;</span>Hua nemomöquextejque de imöc tlajtlacule, hua ye nemochijque nenesclavos de yectelestle. 
<span class="verse" id="RM6_19">19&#160;</span>Xeniechperdonörucö que necpea que netlajtlajtus ejqueyi, pero conbenierebe porque nemiechpoloa beletelestle para cuale nencasojcömatesque. Pero ca ye niepa onenquetiemöctejque nemocuierpo para ma iye tlatequepano de petzoyutl hua de tlajtlacule, hua ejqueu oquechi tlajtlacule. Öxö, noso, ejqueu mismo xectiemöcticö nemocuierpo para ma iye tlatequepano de yectelestle, para ma xeyecö xeyecteque. </div>
<div class='p'>
<span class="verse" id="RM6_20">20&#160;</span>Pues cuöc nenquetequepanoöya tlajtlacule, amo nenquepeaya tlica nenqueneltocasque yectelestle. 
<span class="verse" id="RM6_21">21&#160;</span>Hua ¿tli proviecho nenquepeaya de inu sösantle tli nenquechihuaya, de tli öxö ye nenpejpinöhua? Pues pa itlamejyo noche inu sösantle quebicatz mequelestle. 
<span class="verse" id="RM6_22">22&#160;</span>Cache öxö, ayecmo nenquepea tlica nenqueneltocasque tlajtlacule, hua ye nencate nentlatequepanojque de Deus, hua ejqueu nenquepea proviecho de que nencate nenyecteque. Hua itlamejyo de ini nönca ica nemelestle nochepa. 
<span class="verse" id="RM6_23">23&#160;</span>Pues itlaxtlöbil tlajtlacule yaja mequelestle; cache tietlöocoleles Deus yaja nemelestle nochepa tieca toTlöcatzintle Cristo Jesús.  </div>
<div class='psalmlabel' id='RM7_0'> 7</div>
<div class='s'>Ayecmo tiechmandöroa inu ley, quiename sente tlöcatl tli ye omec aijcocuele quemandörus isohua </div>
<div class='p'>
<span class="verse" id="RM7_1">1&#160;</span>Bieno, nocnihua, nemejua nenquemajmate cuale de inu ley, hua nenquemate que inu ley quepea checöhualestle ipa sente tlöcatl mientras yaja neme. 
<span class="verse" id="RM7_2">2&#160;</span>Por ejiemplo, sente sohuatl tli quepea inömec, mientras neme inömec inu ley quejtoa que quepea que iyes ca inömec. Cache tlö ye omec inömec, ye omöquis de lo que tli quejtoa inu ley de que quepea que iyes ca inömec. 
<span class="verse" id="RM7_3">3&#160;</span>Por inu, tlö neme inömec inu ley quejtoa que inu sohuatl iyes tlaumepiane tlö cana quepeas ocsente tlöcatl. Cache tlö inömec ye omec, pos entunses yaja ye omöquis de inu ley. Ca inu ayecmo iyes tlaumepiane mös quepeas ocsente inömec. </div>
<div class='p'>
<span class="verse" id="RM7_4">4&#160;</span>Ejqueu nuyejque nemejua, nocnihua, nencate quieme tlö ye onemejmejque para ca inu ley ipampa omecoac Cristo. Hua ejqueu ayecmo nencate imöc de inu ley. Ejqueu cuale nemosietelisque ca ocsente tlöcatl, yejuatzi öque oyulebihuac de intzölö mimejque. De inu maniera ma cache momeyaquele toyectlachihual tieixpa Deus. 
<span class="verse" id="RM7_5">5&#160;</span>Pues cuöc oc tectocaya tonacayo, inu ley otiechpiepiehualte para ma tecnequecö tetlajtlacusque. Hua ejqueu ca tocuierpo tecchihuaya lo que tli quebicatz mequelestle. 
<span class="verse" id="RM7_6">6&#160;</span>Cache öxö ye temöquisque de imöc inu ley hua ayecmo tiechmandörus. Pos ye tecate quiename temimejque para ca inu ley. Ejqueu cuale tetietequepanusque Deus ica yancuec beletelestle tli tiechmacalo tieEspíritu Deus. Hua ejqueu ma ayecmo iye quieme pa nieca tiempo cuöc sa tecchihuaya lucha de tejcumplirusque ca inu ley tli tlajcuelulpanca. </div>
<div class='s'>Tlajtlacule tli icaca totech </div>
<div class='p'>
<span class="verse" id="RM7_7">7&#160;</span>¿Tli noso tequejtusque? ¿Beles tequejtusque que inu ley ica intiero amo cuale? Abele ejqueu iyes. Pues naja amo nequixomatene tlajtlacule tlö amo niechmoströrfisquea inu ley. Amo nomacane cuienta de que notlaicolteles icaca amo cuale, tlö inu ley amo niechelfisquiöne: “Amo xemicolte lo que tli amo mohuöxca”. 
<span class="verse" id="RM7_8">8&#160;</span>Cache inu tlajtlacule tli ica notech ocasec locör por lo que tli oquejto inu ley, hua ejqueu oniechchihualte ma nicolte de meyac sösantle. Pos cöne amo onca ley amo tomaca cuienta tlö tetlajtlacoa. 
<span class="verse" id="RM7_9">9&#160;</span>Hua ejqueu antes que naja onequixomat inu ley, onecpensöro que nenemeya cuale. Cache cuöc onecasojcömat inu mandamiento de inu ley, entunses tlajtlacule ocasec beletelestle, hua naja onecmachele que ayecmo nenemeya cuale hua que inu ley niechcuntenöroöya para nemeques. 
<span class="verse" id="RM7_10">10&#160;</span>Hua ejqueu onecniexte que inu ley, mös niechmacasquea nemelestle, cache niechcuntenöro para ma nemeque. 
<span class="verse" id="RM7_11">11&#160;</span>Pues inu tlajtlacule tli icaca notech omoöprovechöro de inu ley para que oniechcajcayö, hua por inu ley oniechcuntenöro para ma nemeque. 
<span class="verse" id="RM7_12">12&#160;</span>Ejqueu noso, inu ley ica yectec, hua melactec, hua cuale. </div>
<div class='p'>
<span class="verse" id="RM7_13">13&#160;</span>Entunses, ¿beles tequejtusque que lo que tlin cuale omocuec mequelestle para ca naja? Amo ejqueu icaca. Cache inu tlajtlacule, para ixmantete nieses que yaja tlajtlacule, nopa omochi mequelestle itech inu ley tlin cuale. Ejqueu omochi para que inu ley ma quedemoströro que tlajtlacule ara ca lalebes tlajtlacultec ica. 
<span class="verse" id="RM7_14">14&#160;</span>Pues tecmajtecate que inu ley yebitz de tieEspíritu Deus. Cache naja nectoca nonacayo, hua necaca quieme sente esclavo tli niechcujque para ma necchihua tlajtlacule. 
<span class="verse" id="RM7_15">15&#160;</span>Pos tli naja necchihua, amo necasojcömate. Nimpor tli necneque, inu amo necchihua. Pero tli nectlajyelejta, yaja inu necchihua. 
<span class="verse" id="RM7_16">16&#160;</span>Ejqueu cuöc netlajtlacoa necchijteca de lo que tli amo necneque. Entunses quejtusneque que nomaca cuienta de que inu ley icaca cuale. 
<span class="verse" id="RM7_17">17&#160;</span>Hua quejtusneque que amo naja neca que necchijteca inu tlajtlacule, tlöcamo quechijteca yaja tlajtlacule tli ica notech. 
<span class="verse" id="RM7_18">18&#160;</span>Hua naja necmate que amo onca tlin cuale notech (quejtusneque itech nonacayo amo cuale). Pues mös necneque necchihuas tlin cuale cache abele necchihua. 
<span class="verse" id="RM7_19">19&#160;</span>Pues amo necchihua tlin cuale tli necnequesquea necchihuas cache inu tlin amo cuale hua tli amo necyequejta yaja inu necchihua. 
<span class="verse" id="RM7_20">20&#160;</span>Hua tlö necchihua tli amo necneque, ayecmo naja necchihua, tlöcamo quechijteca yaja tlajtlacule tli notech ica. </div>
<div class='p'>
<span class="verse" id="RM7_21">21&#160;</span>Entunses nequejta que seme ejqueyi ica, que mös naja necneque necchihuas tlin cuale, cache necniextea notech lo que tli petzotec hua amo cuale. 
<span class="verse" id="RM7_22">22&#160;</span>Pues ipa noyulo nejcualejta tieley de Deus. 
<span class="verse" id="RM7_23">23&#160;</span>Cache nequejta ocsente beletelestle ipa nonacayo que yaja inu beletelestle de tlajtlacule, hua quecuajnömeque beletelestle de noyulo. Hua inu beletelestle niechxexicoa hua niechpea quiename neprieso, mientras tlamandöroa ipa nocuierpo. 
<span class="verse" id="RM7_24">24&#160;</span>¡Porube de naja! ¿Öquenu niechmöquextis de nönca nonacayo tli niechbicateca para ma nemeque? 
<span class="verse" id="RM7_25">25&#160;</span>Pues netietlasojcömatelea Deus, pues yejuatzi niechmöquextilo por medio de toTlöcatzintle Jesucristo. Bieno, pues, ejqueu ica que tlö amo niechpaliebilo Deus, ca noyulo naja necneque necchihuas lo que tli niechmandöruro yejuatzi, cache ca nocuierpo necchihua lo que tli niechmandöroa tlajtlacule.  </div>
<div class='psalmlabel' id='RM8_0'> 8</div>
<div class='s'>Nemelestle por tieEspíritu Deus </div>
<div class='p'>
<span class="verse" id="RM8_1">1&#160;</span>Öxö noso, Deus amo tiechcuntenörusque tejua tli tecate tieca Cristo Jesús. 
<span class="verse" id="RM8_2">2&#160;</span>Pues inu Espíritu tiechmacalo nemelestle tieca Cristo Jesús, hua por tiebeleteles ye otiechmöquextejque de inu beletelestle de tlajtlacule hua de mequelestle. 
<span class="verse" id="RM8_3">3&#160;</span>Pos Deus oquechijque lo que tli inu ley de Moisés abele oquechi. Pos inu ley amo checöhuac oyeya porque tonacayo tlajtlacultec abele queneltocaya. Pero Deus tiehualtitlanuc tieConietzi ipampa tejua tetlajtlacojque. Otiemacuc tiecuierpo quiename tocuierpo tli ica tetlajtlacoa. Hua ejqueu, itech tiecuierpo de Jesús, Deus quexexicojque tlajtlacule hua quequextelejque ichecöhuales. 
<span class="verse" id="RM8_4">4&#160;</span>Ejqueu oquechijque para ma tecchihuacö tejua lo que tli tlajtlane inu ley. Pues tejua ayecmo teneme san quiene ca queneque tonacayo, tlöcamo san quiene ca quenequihua tieEspíritu Deus. 
<span class="verse" id="RM8_5">5&#160;</span>Pues tlö öque quetoca inacayo, quetiemoa inu sösantle tli queneque inacayo. Pero tlö öque tietoca tieEspíritu Deus, quetiemoa sösantle tli quenequihua yejuatzi Espíritu. 
<span class="verse" id="RM8_6">6&#160;</span>Pues tlö canajyeca quetiemoa lo que tli queneque inacayo, ipa huölös mequelestle. Pero tlö quetiemoa tli quenequihua yejuatzi Espíritu, quepeas nemelestle hua yulsiebelestle. 
<span class="verse" id="RM8_7">7&#160;</span>Pues öque quetiemoa tli queneque inacayo tieixcuajnömeque Deus, ipampa amo queneltoca tieley de Deus, nimpor amo belete para tlaneltocas. 
<span class="verse" id="RM8_8">8&#160;</span>Hua ejqueu tlö canajyeca quetoca inacayo abele tiepöquelesmacas Deus. </div>
<div class='p'>
<span class="verse" id="RM8_9">9&#160;</span>Cache nemejua amo nenquetoca nemonacayo, tlöcamo nentietoca Espíritu, tlö quejtus tieEspíritu Deus nemoa ipa nemoyulo. Pero tlö canajyeca amo tiepea tieEspíritu Cristo, quejtusneque que amo icaca tiehuöxca yejuatzi. 
<span class="verse" id="RM8_10">10&#160;</span>Cache tlö Cristo nemoa ipa nemoyulo, nemoyulo neme ipampa nenyecteque nencate, mös que nemocuierpo meques ipampa tlajtlacule. 
<span class="verse" id="RM8_11">11&#160;</span>Hua tlö inu Espíritu de yejuatzi öque tieyulebitiluc Jesús de intzölö mimejque, tlö yejuatzi nemoa ipa nemoyulo, pos yejuatzi öque tieyulebitiluc Cristo de intzölö mimejque nuyejque queyulebitisque nemocuierpo tli meque, por tieEspíritu tli nemoa ipa nemoyulo. </div>
<div class='p'>
<span class="verse" id="RM8_12">12&#160;</span>Ejqueu noso, nocnihua, amo tecpea obligación para ma tenemecö san quiene queneque tonacayo, cache ma tenemecö san quiene quenequihua Espíritu. 
<span class="verse" id="RM8_13">13&#160;</span>Pues tlö tenemesque san quiene queneque tonacayo, temejmequesque. Cache tlö por tieEspíritu tecmectea itlachihual de tonacayo, tenemesque. 
<span class="verse" id="RM8_14">14&#160;</span>Porque innochtie tli quenyecönalo tieEspíritu Deus, yejuanu cate tiepelhua Deus. 
<span class="verse" id="RM8_15">15&#160;</span>Pues Deus amo nemiechmacaque sente espíritu tli nemiechchihualtea nenyesque nenesclavos para ocsajpa nemomajtisque. Cache cuale onemiechmacaque tieEspíritu öque nemiechchihualtea para nenyesque nentiepelhua de Deus. Pues por yejuatzi Espíritu tequejtoa: “<a href='#FN2' epub:type='noteref' class='noteref'>*</a>Abba, toTajtzi”. 
<span class="verse" id="RM8_16">16&#160;</span>Pues nuyejque sie yejuatzi Espíritu tiechelfilo ipa toyulo que tecate tetiepelhua Deus. 
<span class="verse" id="RM8_17">17&#160;</span>Hua tlö tetiepelhua Deus tecate, quejtusneque que tohuöxcatisque de inu sösantle de toTajtzi. Tejua ca tiehua Cristo tohuöxcatisque sösantle de Deus, tlö quejtus tecsufrirusque tiecoco tietunie tiehua yejuatzi, para que ejqueu tiehua yejuatzi tecpeasque pörte ipa tlaniextelestle. </div>
<div class='s'>Tlaniextelestle tli moniextis topa </div>
<div class='p'>
<span class="verse" id="RM8_18">18&#160;</span>Pues necpensöroa que noche tli tecsufriroa ipa ini nönca tiempo abele tecnenebelisque ca inu tlaniextelestle tli moniextis topa. 
<span class="verse" id="RM8_19">19&#160;</span>Pues noche tlöltecpactle hua noche lo que tli Deus oquechejchijque möchixtecate ca meyac cuejcuesebelestle para ma toniexticö ca tlaniextelestle tejua tli tecate tetiepelhua de Deus. 
<span class="verse" id="RM8_20">20&#160;</span>Pues noche tlöltecpactle omotlöle ipa niempolebelestle. Inu amo omochi porque oquenec yaja tlöltecpactle, tlöcamo porque yejuatzi Deus ejqueu oquenejque hua ejqueu oquechijque. Pero tlöltecpactle möchea 
<span class="verse" id="RM8_21">21&#160;</span>que nuyejque möquisas de imöc inu palönelestle. Hua entunses quepeas libertad ejqueu quiename tejua tli tecate tetiepelhua Deus tecpeasque libertad cuöc tecselisque tlaniextelestle. 
<span class="verse" id="RM8_22">22&#160;</span>Pues tecmate que noche tlöltecpactle quiename yelsesebe hua tena hua hasta öxö quesufrirojteca. 
<span class="verse" id="RM8_23">23&#160;</span>Hua amo sa yaja tlöltecpactle, tlöcamo hasta tejua nuyejque. Tetiepextecate tieEspíritu de Deus öque tiechmacalo tepetzi de lo que tli sötiepa tecselisque, hua tiechgarantizörfilo que tecselisque noche niecaju sösantle. Tejua nuyejque teyelsesejtecate ipa toyulo hua tecmöchixtecate para inu tiempo cuöc nieses que tecate tetiepelhua de Deus. Quejtusneque que tecmöchixtecate para cuöc tocuierpo möquisas de ipa niempolebelestle. 
<span class="verse" id="RM8_24">24&#160;</span>Pues por tomöcheales otomöquextisque. Pero cuöc ye niese lo que tli öque quechixteca, ayecmo quenesesitöroa tlamöchealestle. Pos tli öque quejta, ¿tli para oc quemöcheas? 
<span class="verse" id="RM8_25">25&#160;</span>Pero tejua tecmöchea tli ayemo tequejta, hua ca paciencia tecmöchixtecate. </div>
<div class='p'>
<span class="verse" id="RM8_26">26&#160;</span>Hua ejqueu nuyejque yejuatzi Espíritu tiechpaliebilo por que amo techejchecacteque tecate. Pues amo tecmate quiene tetlajtlanesque quiename conbenierebe. Cache sie yejuatzi Espíritu netlajtlötlajtilo por tejua, ca yelsesebelestle tli abele tequejtusque ca tlajtule tli quejtusneque. 
<span class="verse" id="RM8_27">27&#160;</span>Cache Deus, öque quetlatiemolilo toyulo, yejuatzi quematihua tli quepensöruro Espíritu. Pues san quiene ca tietlanequeles Deus, ejqueu tlajtlanihua Espíritu para ca tejua tli teyecteque. </div>
<div class='p'>
<span class="verse" id="RM8_28">28&#160;</span>Hua tejua tetietlasojtla Deus, hua yejuatzi otiechnutzque ejqueu quiename oqueplaneörojque. Por inu tecmajmate que noche sösantle quisas cuale para toproviecho de tejua. 
<span class="verse" id="RM8_29">29&#160;</span>Pues quiejquech antes oquemixomatque, pues yejuanu mismos oquentzontejque para ma yecö san quiene ca iloac tieConietzi. Ejqueu ma yejuatzi tieConietzi ma iloa mayur intzölö meyactie icnijte. 
<span class="verse" id="RM8_30">30&#160;</span>Hua innochtie tli oquentzontejque, yejuanu mismos oquennutzque. Hua innochtie tli oquennutzque, yejuanu mismos oquenselejque quiename yecteque. Hua innochtie tli oquenselejque quiename yecteque, yejuanu mismos oquenmacaque para quepeasque tietlaniexteles. </div>
<div class='s'>Tiebieye tlasojteles de Deus </div>
<div class='p'>
<span class="verse" id="RM8_31">31&#160;</span>Pos ¿tli tequejtusque ca noche inu? Tlö Deus iloac por topörte, ¿öquenu iyes encuntra de tejua? Pos nionöque. 
<span class="verse" id="RM8_32">32&#160;</span>Pues Deus nimpor tieConietzi amo tiechnegörfejque, cache otieantrecöruruc para ma mecoa por topampa tonochtie. Entunses cache ca meyac arrasu tiechmacasque noche ocseque sösantle ca tiehua tieConietzi. 
<span class="verse" id="RM8_33">33&#160;</span>Entunses, ¿öquenu cuale tiechtieyelfis tejua tli Deus tiechixpejpenque? Pues abele öque, porque yejuatzi Deus iloac öque tiechselilo quiename teyecteque. 
<span class="verse" id="RM8_34">34&#160;</span>Entunses ¿öquenu cuale tiechcuntenörus? Pues nionöque. Pues Cristo iloac öque omecoac, cache nuyejque oyulebihuac, hua nuyejque iloac ca tiemöyecmö de Deus, hua nuyejque netlajtlötlajtiluteca por topampa tejua. 
<span class="verse" id="RM8_35">35&#160;</span>Entunses ¿öquenu cuale tiechnencuaxelus de ipa tietlasojteles Cristo? ¿Beles tequepachule? ¿Noso tiecoco? ¿Noso tepotztocalestle? ¿Noso teosebelestle? ¿Noso xipetzebelestle? ¿Noso tiemajmajtelestle? ¿Noso inespödas de toenemigos? 
<span class="verse" id="RM8_36">36&#160;</span>Pues tecsufrirusque noche ini nönca sösantle. Pos iyes quiename tlajcuelulpanca: </div>
<div class='q'>Mopampantzinco temejmectecate noche semelfetl; </div>
<div class='q'>tiechpextecate quiename tecalnielojte para tiechmectisque. </div>
<div class='m'>
<span class="verse" id="RM8_37">37&#160;</span>Pero ipa noche ini nönca sösantle tetlaxexicoa, hua turavea cache cuale tequisa, por medio de yejuatzi öque tiechtlasojtlalo. 
<span class="verse" id="RM8_38">38&#160;</span>Pues neca seguro que nimpor mequelestle, nimpor nemelestle, nimpor öngeles, nimpor tlötlajtoönejme, nimpor tli onca, nimpor tli huölös, nimpor checöhualesme, 
<span class="verse" id="RM8_39">39&#160;</span>nimpor tli tlacpajca, nimpor tli bejcatlanca, nimpor niontle tli Deus oquechejchijque, abele tiechnencuaxelus de ipa tietlasojteles Deus, tli tietechca toTlöcatzintle Cristo Jesús.  </div>
<div class='psalmlabel' id='RM9_0'> 9</div>
<div class='s'>Deus oquixpejpenque Israel </div>
<div class='p'>
<span class="verse" id="RM9_1">1&#160;</span>Nequejtojteca tlin melöhuac porque neca tieca Cristo. Amo nistlacatlajtoa. Noyulo nuyejque ica testigo tieca Espíritu Sönto. 
<span class="verse" id="RM9_2">2&#160;</span>Lalebes niechtlöocoltea hua seme niechyulcocoa. 
<span class="verse" id="RM9_3">3&#160;</span>Hasta necnequesquiöne ma niechtlabejbicalticö Deus, hua ma nonencuaxelo de Cristo, tlö inu cuale quenpaliebisquea nocnihua, tli cate de nogiente. 
<span class="verse" id="RM9_4">4&#160;</span>Netlajtlajtojteca de joriojte noso israelitas. Pues yejua Deus oquenmacaque deriecho para yesque tiepelhua, hua yejua oquejtaque tietlaniexteles, hua Deus oquechijque tieacuierdos ca yejua, hua quenmacaque inu ley. Hua yejua tejtequeteya de tieteochihuaya Deus, hua Deus oquenmacaque promiesas. 
<span class="verse" id="RM9_5">5&#160;</span>Hua inu tötajte quiename Abraham, hua Isaac, hua Jacob, yejua oyejyeya intötajua israelitas. Hua nuyejque Cristo tlöcatihuac de israelita. Yejuatzi Cristo iloac Deus öque tlamandöruro ipa noche sösantle, öque quepealo yectieniebelestle nochepa. Amén. Ejqueu icaca. </div>
<div class='p'>
<span class="verse" id="RM9_6">6&#160;</span>Cache amo nequejtojteca que sa omonienchejchi tietlajtultzi Deus. Pues amo innochtie tli otlöcatque ipa puieblo de Israel cate israelitas de melöhuac. 
<span class="verse" id="RM9_7">7&#160;</span>Nimpor amo innochtie tli cate de ixenöchpelhua Abraham, cate ipelhua de melöhuac. Cache Deus oquejtojque que: “Itech Isaac tecpeas moxenöchpelhua”. 
<span class="verse" id="RM9_8">8&#160;</span>Quejtusneque que inu ipelhua Abraham tli otlöcatque quiename tlajtlöcate noche pelantzetzi, yejua amo cate tiepelhua de Deus. Pero niecate tli otlöcatque por tiepromiesa de Deus, yejua quenpoalo quiename ipelhua Abraham. 
<span class="verse" id="RM9_9">9&#160;</span>Pues ejqueu oqueprometierojque Deus: “Ipa sie xebetl naja nehuölös, hua quepeas Sara sente iconie”. 
<span class="verse" id="RM9_10">10&#160;</span>Hua amo sa inu, cache nuyejque Rebeca omoutztlöle por sie tlöcatl, que yaja Isaac öque ica totöta de tejua tli tejoriojte. 
<span class="verse" id="RM9_11">11&#160;</span>Hua ayemo tlajtlöcateya pelantzetzi, nimpor ayemo quechihuaya tlin cuale nimpor tlin amo cuale, cuöc Deus quixpejpenque sente de yejua. Ejqueu cuale tequejta que Deus quedesediruro öquenu quixpejpenasque, hua quixpejpenalo, amo por lo que tli quechihua yaja, tlöcamo por que yejuatzi quenequihua quenutzasque. 
<span class="verse" id="RM9_12">12&#160;</span>Por inu oquelfejque Rebeca ejqueyi: “Moconie tli cachtojyebes quetequepanus tli sötiepajyebes”. 
<span class="verse" id="RM9_13">13&#160;</span>Pos nuyejque tlajcuelulpanca: </div>
<div class='q'>Yaja Jacob onectlasojtlac, </div>
<div class='q'>cache Esaú onectlajyelejtac. </div>
<div class='p'>
<span class="verse" id="RM9_14">14&#160;</span>¿Tli noso tequejtusque? ¿Beles tequejtusque que Deus oquechijque lo que tli amo yectec cuöc ejqueu quemixpejpenque? Abele ejqueu iyes. 
<span class="verse" id="RM9_15">15&#160;</span>Cache cuale icaca quiename Deus quelfilo Moisés: </div>
<div class='q'>Necpilis icnuejtelestle de öque naja necneque necpilis icnuejtelestle, </div>
<div class='q'>hua niechtlöocoltis öque necneque ma niechtlöocolte. </div>
<div class='m'>
<span class="verse" id="RM9_16">16&#160;</span>Entunses amo dependierebe de öquenu queneque, nimpor de öquenu cache cuale momeröhua, cache dependierebe de Deus, öque tiechpililo icnuejtelestle. 
<span class="verse" id="RM9_17">17&#160;</span>Pues teotlajtule quelfea Faraón: “Para ini nönca otemetztlöle, para nectieyejtetis motech noche nochecöhuales, hua para que notucöyu ma mopoa ipa noche tlöltecpactle”. 
<span class="verse" id="RM9_18">18&#160;</span>Entunses tequejta que cuöc Deus quenequihua quicnuejtasque canajyeca, pues quicnuejtalo, hua cuöc quenequihua queyultepitzusque canajyeca, queyultepitzulo. </div>
<div class='s'>Deus cualönoa ca seque, hua seque quenpililo icnuejtelestle </div>
<div class='p'>
<span class="verse" id="RM9_19">19&#160;</span>Beles teniechelfis: “¿Tlica, noso, tiechtlajtlacultilo? Pues mös amo tecnequesquiöne pero tecpea que tecchihuasque tietlanequeles”. 
<span class="verse" id="RM9_20">20&#160;</span>Cache naja temetztlajtlanes: “¿Öquenu taja, para ejqueu tetiecuajnömeques Deus?” Sente xoctle abele quelfea öque oquechejchi: “¿Tlica oteniechchejchi ejqueyi?” 
<span class="verse" id="RM9_21">21&#160;</span>Noso ¿beles tequejtus que inu casfielajtiero amo quepea deriecho para quechihuas de sie tapalcatl sente xoctle para tlin cuale hua ocsente para ma quetietiemacö tlasole ijtec? 
<span class="verse" id="RM9_22">22&#160;</span>Pues ejqueu nuyejque Deus quepealo deriecho para quechihuasque tli quenequihua. Pues yejuatzi oquenejque quetieyejtetisque tiecualöneles hua nuyejque oquenejque ma machea de tiechecöhuales. Hua por inu oquenxicojque ca meyac paciencia inu giente tli cate quiename xocme de tlabiele, tli tlachejchijme para tlaxexetunelestle. 
<span class="verse" id="RM9_23">23&#160;</span>Hua ejqueu nuyejque oquenejque quetieyejtetisque tietlaniexteles inca xocme de icnuejtelestle, tli yejuatzi oquenchejchijque para ma quepeacö de tietlaniexteles. 
<span class="verse" id="RM9_24">24&#160;</span>Ini nöncate xocme tecate tejua, öque tiechnutzque yejuatzi. Hua amo sa tiechnutzque tli tejoriojte, tlöcamo nuyejque meyactie de tejua amo cate joriojte. 
<span class="verse" id="RM9_25">25&#160;</span>Pues ipa inu libro de Oseas quejtulo ejqueyi: </div>
<div class='q'>Nequennutzas yejua tli amo nopuieblo, para ma yecö nopuieblo; </div>
<div class='q'>hua inu nación tli amo tlasojtlale, nejcuitis notlasojtlale. </div>
<div class='q'>
<span class="verse" id="RM9_26">26&#160;</span>Hua mochihuas que ipa inu locör cöne onequemelfe: “Nemejua amo nencate nennopuieblo”, </div>
<div class='q'>ompa miero mocuitisque tiepelhua de Deus öque nemoateca. </div>
<div class='m'>
<span class="verse" id="RM9_27">27&#160;</span>Nuyejque Isaías quejtoa de inu puieblo de Israel: “Mös uyesquiöya meyactie ipelhua Israel quiename xöle de itienco lamör, pero momöquextisque sa quiesquete de yejua. 
<span class="verse" id="RM9_28">28&#160;</span>Pos Tlöcatzintle quecumplirusque tietlajtultzi ipan tlöltecpactle. Quetlamisque, hua sa nima quesencöhuasque”. 
<span class="verse" id="RM9_29">29&#160;</span>Hua nuyejque oquejto Isaías quiene mochihuasquea: </div>
<div class='q'>Tlö Tlöcatzintle <a href='#FN3' epub:type='noteref' class='noteref'>*</a>Sabaot amo tiechcöbeliloöne quiesquete toxenöchpelhua, </div>
<div class='q'>tetlamesquiöya quiename inu ciudad de Sodoma, </div>
<div class='q'>hua tocöhuasquiöya quiename Gomorra. </div>
<div class='s'>Meyactie de Israel amo moneltocaque </div>
<div class='p'>
<span class="verse" id="RM9_30">30&#160;</span>¿Tli tequejtusque noso? Pues que inu giente tli amo joriojte, mös amo quetiemoöya yectelestle, yejua oquepexque inu yectelestle tli yebitz por öque ineltoqueles. 
<span class="verse" id="RM9_31">31&#160;</span>Cache giente de Israel, que quetocaya inu ley para ma quepeacö yectelestle, yejua abele quecumplirojque inu ley. 
<span class="verse" id="RM9_32">32&#160;</span>¿Tli ipampa abele oquepexque inu yectelestle? Ipampa amo quetiemoöya ca neltoquelestle, tlöcamo quepensöroöya que cuale quepeasquea inu yectelestle por intlachihual. Ejqueu omoteputlamejque ica tietetu de teputlamelestle. 
<span class="verse" id="RM9_33">33&#160;</span>Pos tlajcuelulpanca: </div>
<div class='q'>Xequejtacö. Naja nectlölis ipa Sión sente tietetu tli ica moteputlamesque, </div>
<div class='q'>hua tietebiebentzi tli quenchihualtis ma betzecö. </div>
<div class='q'>Hua öque moneltocas ca yaja ayec mopejpinöjtis.  </div>
<div class='psalmlabel' id='RM10_0'> 10</div>
<div class='p'>
<span class="verse" id="RM10_1">1&#160;</span>Nocnihua, melöhuac necneque ca noche noyulo, hua notlajtlötlajtea Deus por nogiente de Israel, para ma momöquexticö. 
<span class="verse" id="RM10_2">2&#160;</span>Pues naja nequejta que yejua lalebes tietiemoa Deus, cache amo cajasojcömate cuale. 
<span class="verse" id="RM10_3">3&#160;</span>Pues yejua amo quemateya de inu yectelestle tli Deus quetiemacalo, hua quenejneque mochihuasque yecteque sa yejua mismo. Hua amo mosujetöroa para queselisque inu yectelestle tli Deus quetiemacalo. 
<span class="verse" id="RM10_4">4&#160;</span>Pos ye omocumpliro inu ley cuöc hualiloac Cristo. Ejqueu cuale iyes yectec noche tlöcatl tli moneltoca. </div>
<div class='s'>Noche giente cuale momöquextisque </div>
<div class='p'>
<span class="verse" id="RM10_5">5&#160;</span>Pues Moisés quejcueloa que tlö sente tlöcatl quechihuas inu sösantle yectec tli quemarcöroa inu ley, ejqueu quepeas nemelestle. 
<span class="verse" id="RM10_6">6&#160;</span>Cache cuöc mojtoa de inu yectelestle tli yebitz por neltoquelestle, quejtoa ejqueyi: </div>
<div class='q'>Amo xequejto ipa moyulo: “¿Öque cuale tlejcus elfecac?” </div>
<div class='m'>(Pos amo nesesitörebe öque tlejcus elfecac para öque tietemobis Cristo, pos ye ohualtemoac.) </div>
<div class='q'>
<span class="verse" id="RM10_7">7&#160;</span>Nimpor amo xequejto: “¿Öquenu cuale temus cöne tlatecoyöbelespa?” </div>
<div class='m'>(Pos amo nesesitörebe öque temus para tiehualecas Cristo de intzölö mimejque, pos ye ohualnecuepaluto de ompa.) 
<span class="verse" id="RM10_8">8&#160;</span>Cache ¿tli quejtoa? Pues quejtoa ejqueyi: </div>
<div class='q'>Motlanca tlajtule, </div>
<div class='q'>ipa mocamac hua ipa moyulo. </div>
<div class='m'>Hua inu tlajtule icaca yaja tlajtule de neltoquelestle de tli tejua tetlanunutza: 
<span class="verse" id="RM10_9">9&#160;</span>Que tlö tetietieniehuas ca mocamac que Jesús iloac Tlöcatzintle, hua tomoneltocas ca moyulo que Deus otieyulebitiluc de intzölö mimejque, tomomöquextis. 
<span class="verse" id="RM10_10">10&#160;</span>Pues ca öque iyulo moneltoca para iyes yectec, hua ca icamac öque tietieniehua para momöquextis. 
<span class="verse" id="RM10_11">11&#160;</span>Pues quejtoa teotlajtule: “Öquenu beletes moneltocas tiecatzinco ayec mopejpinöjtis”. 
<span class="verse" id="RM10_12">12&#160;</span>Pues amo onca diferiencia entre joreyo hua tli amo joreyo. Pues sie yejuatzi iloac Tlöcatzintle de tonochtie, hua rico iloac para tiechpaliebisque tonochtie quiejquech tetietzajtzelea. 
<span class="verse" id="RM10_13">13&#160;</span>Pues: “Tlö canajyeca tietzajtzelis por tietucöyutzi Tlöcatzintle, yaja momöquextis”. </div>
<div class='p'>
<span class="verse" id="RM10_14">14&#160;</span>¿Quiene, noso, tietzajtzelisque por tietucöyutzi tlö amo moneltoca? Hua ¿quiene moneltocasque tieca tlö ayec quecajque de yejuatzi? Hua ¿quiene quecaquesque tlö amo onca öque quennunutzas? 
<span class="verse" id="RM10_15">15&#160;</span>Hua ¿quiene tlanunutzasque tlö amo öque quentitlane? Pues ejqueu tlajcuelulpanca: “Lalebes cuöcualtzi cuöc hualase niecate tli tlanunutzasque de cuale tlamachestelestle de tlin cuale”. </div>
<div class='p'>
<span class="verse" id="RM10_16">16&#160;</span>Pero amo innochtie oquechibelejque cöso de inu cuale tlamachestelestle. Pos Isaías quejtoa: “Tlöcatzintle, ¿öquenu omoneltocac ca totlanunutzales?” 
<span class="verse" id="RM10_17">17&#160;</span>Ejqueu noso tequejta que toneltoqueles yebitz por totlacaqueles, cuöc tejcaque que tlajtlanunutztecate de tietlajtultzi Cristo. 
<span class="verse" id="RM10_18">18&#160;</span>Pero netlajtlane: ¿quie beles amo oquecajque inu giente de pa nieca tiempo? Pos quiema oquecajque. Pues ejqueu quejtoa: </div>
<div class='q'>Ipa noche tlöltecpactle ye omosu intlajtul de yejua, </div>
<div class='q'>hua hasta cöne tlame tlöltecpactle oaseto intlajtulhua. </div>
<div class='m'>
<span class="verse" id="RM10_19">19&#160;</span>Pero ocsajpa netlajtlane: ¿quie beles inu israelitas amo ocasojcömatque ini nönca? Pues quiema ocasojcömatque. Hua por inu quejtoa Moisés ejqueyi: </div>
<div class='q'>Naja nemiechchihualtis xechajchöhuatecö ca giente tli amo de nopuieblo, </div>
<div class='q'>hua nemiechchihualtis xecualönecö por medio de giente tli amo quemajmate. </div>
<div class='m'>
<span class="verse" id="RM10_20">20&#160;</span>Hua sötiepa Isaías matrevieroa para quejtus: </div>
<div class='q'>Oniechniextejque giente tli amo niechtiemoöya; </div>
<div class='q'>Ononiexte inca giente tli amo noca tlajtlaneya. </div>
<div class='m'>
<span class="verse" id="RM10_21">21&#160;</span>Cache de inu puieblo de Israel quejtulo ejqueyi: “Noche semelfetl nemösujtaya ca sente puieblo tli tlaixnömequene hua amo tlaneltocane. Necnequeya nequennöhuajteques, pero amo oquenejque”.  </div>
<div class='psalmlabel' id='RM11_0'> 11</div>
<div class='s'>Mocöhua seque de Israel tli moneltoca </div>
<div class='p'>
<span class="verse" id="RM11_1">1&#160;</span>Bieno pues, ¿beles quejtusneque que Deus intiero quetlabielcöjque tiepuieblo? Amo ejqueu ica. Pues naja nuyejque necaca neisraelita, de ixenöchpelhua Abraham, de inu tribu noso grupo de Benjamín. 
<span class="verse" id="RM11_2">2&#160;</span>Deus amo quetlabielcöjque tiepuieblo, tli oquemixomatque antes que otlajtlöcatene. Xequelnömequecö quiene quejtoa teotlajtule de Elías. Pues yaja otlajtlajto tieca Deus cuntra Israel, hua oquejto: 
<span class="verse" id="RM11_3">3&#160;</span>“Tlöcatzintle, noche motlayulepantejtzetzihua ye oquenmejmectejque, hua moajtöltzetzihua ye oquenxexetotzque. Hua sö naja ye onocö sa nosiel, hua quenejneque niechmectisque”. 
<span class="verse" id="RM11_4">4&#160;</span>Cache ¿tli oquenönquelejque Deus? “Ye nequenmalfe para naja checume mil tlöca que amo motlancuöquetzque ixtla nieca ixniehualo de Baal”. 
<span class="verse" id="RM11_5">5&#160;</span>Ejqueu mismo, ipa ini nöncate tunalte omocöjque seque tli cate tlaixpejpenque por tiefavur Deus. 
<span class="verse" id="RM11_6">6&#160;</span>Hua tlö omixpejpenque por tiefavur Deus, entunses quejtusneque que amo ica por tlachihualestle. Porque tlö ejqueu oyene por tlachihualestle, ayecmo monesesitörusquea tiefavur de Deus. </div>
<div class='p'>
<span class="verse" id="RM11_7">7&#160;</span>Bieno pues, inu yectelestle tli quetiemoöya inu israelitas, inu amo oqueniextejque. Pero niecate tli quemixpejpenque Deus ye oqueselejque yectelestle, hua inu ocseque omoyultepitzojque. 
<span class="verse" id="RM11_8">8&#160;</span>Ica quiename tlajcuelulpanca: </div>
<div class='q'>Deus oquenchihualtejque ma ayecmo quemachele inyulo </div>
<div class='q'>hua ma abele tlacheacö inca imixtelolojua, </div>
<div class='q'>hua ma abele tlacaquecö inca innacashua. </div>
<div class='q'>Hua ejqueu cate hasta öxö. </div>
<div class='m'>
<span class="verse" id="RM11_9">9&#160;</span>Hua David quejtoa: </div>
<div class='q'>Inu sösantle cuale tli quepejpea ma mochihuacö quiename trömpa, hua quieme tarröya, </div>
<div class='q'>para que por medio de inu sösantle queselisque intlaxtlöbil de intlajtlacul. </div>
<div class='q'>
<span class="verse" id="RM11_10">10&#160;</span>Hua imixtelolojua ma yecö ipa tlanextecume para majcamo tlacheacö, </div>
<div class='q'>hua seme xequenmochihualtele ma mopiechojtenemecö hua ma tlamömajtenemecö. </div>
<div class='s'>Momöquextea tli amo joriojte </div>
<div class='p'>
<span class="verse" id="RM11_11">11&#160;</span>Netlajtlane noso: ¿quie beles moteputlamejque para ma betzecö hua ma ayecmo majcoquecö? Majcamo ejqueu iye. Cache cuale, por que yejua joriojte ombetzque ipa tlajtlacule ohuöla nemöquextelestle para ocseque giente, para que yejua joriojte ma chöhuatecö. 
<span class="verse" id="RM11_12">12&#160;</span>Pues por que yejua obetzque giente de noche tlöltecpactle oquepexque inu ricojyutl que yaja nemöquextelestle. Ejqueu inporubejyo de yejua omochihuaco ricojyutl para ocseque giente. Entunses cache ca meyac arrasu cuöc yejua ocsajpa moricojtisque, cache lalebes iyes cuale para ocseque giente. </div>
<div class='p'>
<span class="verse" id="RM11_13">13&#160;</span>Pues nemiechnunutzteca nemejua tli amo nenjoriojte nencate. Naja neca netlateotitlantle para ca nemejua tli amo nenjoriojte. Hua necchamöhua noteque. 
<span class="verse" id="RM11_14">14&#160;</span>Pues necneque ejqueu nequenchihualtis ma chöhuatecö joriojte, abier tlö cana ejqueu cuale nequenmöquextis seque de yejua. Pues yejua cate nogiente. 
<span class="verse" id="RM11_15">15&#160;</span>Pues cuöc Deus oquentlabielcöjque joriojte, omochi para ma mosietelicö ca Deus giente de noche tlöltecpactle. ¿Tli noso mochihuas cuöc Deus ocsajpa quenselisque? Pues mochihuas yulebelestle de mimejque. 
<span class="verse" id="RM11_16">16&#160;</span>Hua tlö inu primiero pörte de sente textle omoxelo para Deus, pues ejqueu icaca noche. Noso tlö inelhuayo de sente cuabetl icaca cuale, entunses nuyejque ica cuale imömöyo. Ejqueu omoxelojque para Deus inu tötajte de israelitas, hua por inu nuyejque ejqueu cate innochtie israelitas. </div>
<div class='p'>
<span class="verse" id="RM11_17">17&#160;</span>Pero ica quieme tlö cana seque imömöyo opojpostejque de inu cuabetl tli querepresentöroa inu nación de Israel. Hua taja tli amo tejoreyo teca teimömöyo de ocsente cuabetl de munte. Hua itech inu belaja cuabetl de olivo otomotzecuto intzölö imömöyo. Hua ejqueu tecpea pörte de inu iöyo bielec tli quisa de itech inelhuayo cuabetl. 
<span class="verse" id="RM11_18">18&#160;</span>Amo xomochajchamöhua cuntra de tli belejua imömöyo cuabetl. Cache tlö tomochajchamöhuas, xequelnömeque que amo taja tequescaltejteca inu nelhuayutl, tlöcamo yaja nelhuayutl metzescaltejteca taja. 
<span class="verse" id="RM11_19">19&#160;</span>Pero beles tequejtus: “Imömöyo cuabetl opojpostejque para que naja ipa ilocör netzecojtas”. 
<span class="verse" id="RM11_20">20&#160;</span>Pues cuale; ipampa amo omoneltocaque, yaja ica opojpostejque. Cache taja cuale tecaca ipampa tomoneltocateca. Amo xomochamöhua tlöcamo xecpea mabelestle. 
<span class="verse" id="RM11_21">21&#160;</span>Tlö quejtus Deus amo tietlöocoltejque tli belejua imömöyo cuabetl, nuyejque taja amo tetietlöocoltis. 
<span class="verse" id="RM11_22">22&#160;</span>Xomomaca cuienta, noso, quiene Deus quepealo tlasojtelestle, pero nuyejque checöhuac tietlachihual. Ca sie löro tiechecöhuac tlachihual niese inca niecate tli obetzque. Cache ca ocsie löro tietlasojteles ica para ca taja, tlö quejtus tecsequirojtas tomoquitzquejtas de itech tietlasojteles. Hua tlö amo, nuyejque taja metztequesque. 
<span class="verse" id="RM11_23">23&#160;</span>Hua nuyejque yejua, tlö cana ocsajpa moneltocasque, pues ocsajpa motzecusque itech inu cuabetl, pues Deus quepealo checöhualestle para ocsajpa quentzecusque. 
<span class="verse" id="RM11_24">24&#160;</span>Pos taja sa tecaca sente tetlatectle de itech sente cuabetl de munte, hua otomotzecuto itech tlin cuale cuabetl de olivo cöne amo tetlöcat. Entunses cache ca meyac arrasu tli belejua otlöcatque itech tli belaja cuabetl de olivo, yejua ocsajpa motzecusque, porque de ompa tlatqueme. </div>
<div class='s'>Sötiepa momöquextisque israelitas </div>
<div class='p'>
<span class="verse" id="RM11_25">25&#160;</span>Pues necneque, nocnihua, ma xecmatecö ini nönca secrieto, para majcamo xomobieyemajtacö: que inu yultepitzabelestle omochi inca meyactie de Israel. Pero solamiente iyes hasta senamo moneltocasque inu meyactie giente tli amo joriojte. 
<span class="verse" id="RM11_26">26&#160;</span>Hua entunses noche inu giente de Israel momöquextisque. Iyes quiename tlajcuelulpanca: </div>
<div class='q'>Hualiloas de Sión öque tlamöquextisque </div>
<div class='q'>hua quejcuenisque inu tlajtlacule de Jacob. </div>
<div class='q'>
<span class="verse" id="RM11_27">27&#160;</span>Yaja ini icaca noacuierdo tli necchihuas ca yejua, </div>
<div class='q'>de que nequejcuenis intlajtlacul. </div>
<div class='m'>
<span class="verse" id="RM11_28">28&#160;</span>Pues por ipampa inu cuale tlamachestelestle, inu joriojte cate quiename enemigos de Deus. Hua ejqueu nenquepea locör nemejua tli amo nenjoriojte. Pero Deus turavea quentlasojtlalo ipampa quemixpejpenque intötajua. 
<span class="verse" id="RM11_29">29&#160;</span>Pues cuöc Deus quetiemacalo canajyetla noso quenutzalo canajyeca, ayec neyulcuepalo. 
<span class="verse" id="RM11_30">30&#160;</span>Pues nemejua nuyejque ca ye niepa amo nentieneltocaque Deus. Cache öxö Deus ye nemiechicnuejtaque ipampa inu joriojte amo tieneltocaque. 
<span class="verse" id="RM11_31">31&#160;</span>Ejqueu nuyejque joriojte öxö amo moneltoca, para que ejqueu, san quiene ca Deus onemiechicnuejtaque nemejua, nuyejque ma quemicnuejtacö yejua. 
<span class="verse" id="RM11_32">32&#160;</span>Pues Deus innochtie oquencöjque para amo tieneltocaque, para que ejqueu quemicnuejtasque innochtie. </div>
<div class='p'>
<span class="verse" id="RM11_33">33&#160;</span>¡Lalebes ca bieye hua rico lalebes tiemachesteles hua tietlamateles de Deus! ¡Lalebes amo masojcömate quiene yejuatzi questloculo, hua abele öque quixnenebelea tieojfe! 
<span class="verse" id="RM11_34">34&#160;</span>Pues: </div>
<div class='q'>¿Öquenu ocasojcömat tiepensamiento Tlöcatzintle? </div>
<div class='q'>Noso ¿öquenu tietlajtulmacac? </div>
<div class='q'>
<span class="verse" id="RM11_35">35&#160;</span>Noso ¿öquenu cachto otiemacac canajyetla, </div>
<div class='q'>para sötiepa Deus quetlaxtlöhuasque? </div>
<div class='m'>
<span class="verse" id="RM11_36">36&#160;</span>Pues de yejuatzi, hua por yejuatzi, hua para yejuatzi, icaca noche sösantle. Yejuatzi ma quepeacö yectieniebelestle nochepa. Amén. Ma ejqueu iye.  </div>
<div class='psalmlabel' id='RM12_0'> 12</div>
<div class='s'>Yancuec nemelestle tieca Cristo </div>
<div class='p'>
<span class="verse" id="RM12_1">1&#160;</span>Öxö, noso, nocnihua, lalebes nemiechtlötlajtea ipampa tieicnuejteles de Deus, xectiemöcticö nemocuierpo ca Deus quiename sente bentle tli yulejteca, tli yectec, hua tli tlacualejtale. Ejqueu nentietequepanusque Deus ca mabesutelestle quiename moneque. 
<span class="verse" id="RM12_2">2&#160;</span>Hua ayecmo xenemecö san quiene ca neme tlöltecpactlöca, cache xomoyancuelicö ipa nemopensamientos, para ejqueu nenquenenebelisque cötlaja tietlanequelestzi Deus, tli cuale hua yectec hua tlacualejtale. </div>
<div class='p'>
<span class="verse" id="RM12_3">3&#160;</span>Nequejtoa noso por tiefavur tli niechmacaque Deus, öque beletes tli icaca nemotzölö majcamo mobieyenenebele cache de lo que tli conbenierebe. Cache cuale ma queyecpensöro cuale de yaja mismo hua ma monenebele, hua ejqueu ma quejta quiejquech neltoquelestle oquetocöro de inu tli Deus quexiexelfilo cara sesen tlöcatl. 
<span class="verse" id="RM12_4">4&#160;</span>Pues tecpea meyac pörtes ipa tocuierpo, cache amo noche pörtes sasie tequetl quepea. 
<span class="verse" id="RM12_5">5&#160;</span>Ejqueu temeyactie tecate ipa sa sie cuierpo tieca Cristo. Hua tonochtie tecate pörtes de inu cuierpo, hua tosietelea sente ca ocsente. 
<span class="verse" id="RM12_6">6&#160;</span>Hua tecpea ocsesen tequetl cara sesen tlöcatl san quiene ca Deus por tiefavur oquetiemacaque ocsesen beletelestle para cara sente de tejua. Tlö tecselejque favur para teyesque tetlayulepantejque, ma tetlayulepanticö según toneltoqueles. 
<span class="verse" id="RM12_7">7&#160;</span>Hua tlö tiechtocöroa <a href='#FN4' epub:type='noteref' class='noteref'>*</a>tetlatequepanusque ma tetlatequepanucö. Noso öque quetocöroa tlamachtelestle, ma tlamachte. 
<span class="verse" id="RM12_8">8&#160;</span>Tlö öque quetocöroa para tietlajtulmacas, ma tietlajtulmaca. Tlö öque tlaxiexeloa ma quechihua sin quetiemus canajyetla para yaja mismo. Tlö öque tlayecöna, ma queyectlachile. Tlö öque quechihua tlin cuale inca ocseque, ma quechihua ca meyac pöquelestle. </div>
<div class='s'>Quiene ma tenemecö </div>
<div class='p'>
<span class="verse" id="RM12_9">9&#160;</span>Nemotlasojteles ma iye de melöhuac. Xectlajyelejtacö tlin amo cuale, hua xecnequecö lalebes lo que tlin cuale. 
<span class="verse" id="RM12_10">10&#160;</span>Xomotlasojtlacö entre nemejua ca tlasojtelestle quiename nenicnijte. Amo xectratörucö de nenchecuaquisasque, cache xomoyectieniehuacö entre nemejua. 
<span class="verse" id="RM12_11">11&#160;</span>Xetequetecö ca meyac gönas hua amo xeyecö nentlajtlatzejque, cache ipa nemoyulo xecnequecö lalebes nentietequepanusque Tlöcatzintle. 
<span class="verse" id="RM12_12">12&#160;</span>Xepajpöquecö por inu nemöchealestle tli tecpejpea. Xecxicojtacö cuöc nenquesufrirojtecate. Seme xomotlajtlötlajtejtacö. 
<span class="verse" id="RM12_13">13&#160;</span>Xequenpaliebicö yecteque ipa tli quenpoloa. Lalebes xecnequecö nenquencalutisque tli comentlajpaloa. </div>
<div class='p'>
<span class="verse" id="RM12_14">14&#160;</span>Xequenbediseyumacacö tli nemiechtepotztoca. Xequenbediseyumacacö hua amo xequentlabejbicalticö. 
<span class="verse" id="RM12_15">15&#160;</span>Xepajpöquecö ca quiejquech quepejpea pöquelestle; xechojchucacö ca quiejquech chojchuca. 
<span class="verse" id="RM12_16">16&#160;</span>Nemonochtie ma xecnequecö tlin cuale para nemocnihua. Amo xectiemucö para nenyesque nenimportöntes. Amo xecdespresiörucö lo que tli sensiyo ica. Amo xomobieyenenebelicö quieme nentlajmatque. 
<span class="verse" id="RM12_17">17&#160;</span>Tlö yeca nemiechonchibele tlin amo cuale, amo xejcuepelicö ca tli amo cuale. Cuöc nenquechihua canajyetla, xecchihuacö cuale para cuale quejtasque innochtie que nenquechihua quiene conbenierebe. 
<span class="verse" id="RM12_18">18&#160;</span>Tlö cuale mochihuas, san quiene ca dependierebe de nemejua, amo xecpeacö niontle peleito ca nionöque. 
<span class="verse" id="RM12_19">19&#160;</span>Notlasojcöicnihua, amo xejcuepelicö tli yeca nemiechchibelea, cache xetiemacacö locör ma Deus cualönoa ca niecate tli nemiechchibelea amo cuale. Pues tlajcuelulpanca: </div>
<div class='q'>Naja niechtocöroa nobengörus, </div>
<div class='q'>naja nequencuepelis lo que tli quemejmeresieroa por intlajtlacul, </div>
<div class='q'>quejtulo Tlöcatzintle. </div>
<div class='m'>
<span class="verse" id="RM12_20">20&#160;</span>Ejqueu, tlö moenemigo teosebe, xectlamaca. Tlö ömeque, xecötlilte. Pues tlö tecchihuas ejqueu, tecpejpinöjtis, hua iyes quiename tlö tectlötlamachtlölea tlecuabetl ipa itzonteco. 
<span class="verse" id="RM12_21">21&#160;</span>Majcamo cache nemiechxexico tlin amo cuale, cache xecxexicucö tlin amo cuale ca tlin cuale.  </div>
<div class='psalmlabel' id='RM13_0'> 13</div>
<div class='s'>Ma tequenneltocacö tlötlajtoönejme </div>
<div class='p'>
<span class="verse" id="RM13_1">1&#160;</span>Nemonochtie ma xomosujetörucö inca tlötlajtoönejme. Pues amo oncate tlötlajtoönejme tlöcamo por Deus. Pues tli cate, cate porque Deus oquentlölejque. 
<span class="verse" id="RM13_2">2&#160;</span>Por inu, öque quecuajnömeque tlajtoöne, quecuajnömeque lo que tli Deus oquetlölejque. Hua innochtie tli tlacuajnömeque, quetlöne para sie yejua condenación. 
<span class="verse" id="RM13_3">3&#160;</span>Pues tlötlajtoönejme amo cate para quemajcömectisque öque tlin cuale quechihua, tlöcamo niecate tli amo cuale quechihua, yejua quenmajcömectea. ¿Tecneque amo tecmajcöyejtas tlajtoöne? Xecchijta tlin cuale, hua ejqueu metzyectieniehuas yaja. 
<span class="verse" id="RM13_4">4&#160;</span>Pues yaja ica tlatequepano de Deus para moproviecho. Cache tlö tecchihua tlin amo cuale, xemajcömeque, pues amo sa nienca quepea checöhualestle para tlacastecörus. Pues yaja icaca tlatequepano de Deus, para tlabengörus hua quecastecörus öque amo cuale quechihua. 
<span class="verse" id="RM13_5">5&#160;</span>Por inu moneque ma xomosujetörucö ca yaja. Amo solamiente por que cuale nemiechcastecörus, tlöcamo nuyejque por que nenquemate ipa nemoyulo que ejqueu conbenierebe. 
<span class="verse" id="RM13_6">6&#160;</span>Por inu nuyejque xectlaxtlöhuacö noche contrebuseyu hua impuesto, ipampa tlötlajtoönejme cate tlatequepanojque de Deus, hua modedicöroa ipa inu sösantle. 
<span class="verse" id="RM13_7">7&#160;</span>Xectiemacacö ca innochtie lo que tli quentocöroa. Tli quetocöroa quecubrörus contrebuseyu, xecmacacö. Tli quetocöroa quecubrörus impuestos, xecmacacö. Tli quetocöroa öque querespetörus, xecmacacö respieto. Tli quetocöroa öque quechamöhuas, hua quetratörus cuale, xecchamöhuacö hua xectratörucö cuale. </div>
<div class='s'>Ma totlasojtlacö quieme teicnijte </div>
<div class='p'>
<span class="verse" id="RM13_8">8&#160;</span>Ayecmo öque xectlabiquelicö de canajyetla. Sa sente obligación xecpeacö, que yaja ma xomotlasojtlacö entre nemejua. Pues öque quetlasojtla itlöcaicni quechihua noche de lo que tli quejtoa inu ley. 
<span class="verse" id="RM13_9">9&#160;</span>Pues inu ley quejtoa: “Amo xecalaque ca isohua ocsente”. “Amo xetlamecte”. “Amo xetlachteque”. “Amo xemicolte lo que tli ihuöxca ocsente”. Ini nöncate hua noche ocseque mandamientos de inu ley mocumpliroa por sa sie mandamiento, que yaja ini nönca: “Xectlasojtla motlöcaicni quiename taja mismo tomotlasojtla”. 
<span class="verse" id="RM13_10">10&#160;</span>Cuöc tecpea tlasojtelestle amo tecchihua tli amo cuale ca totlöcaicnihua. Ejqueu tlasojtelestle quecumpliroa inu ley. </div>
<div class='s'>Ye aseteca tunale </div>
<div class='p'>
<span class="verse" id="RM13_11">11&#160;</span>Ma xenemecö ejqueu porque nenquixomate ini nönca ura, que ye ica tiempo para ma xemiehuacö hua ma ayecmo xecochtacö. Pos öxö cache ye totlanca tomöquexteles que cuöc otoneltocaque. 
<span class="verse" id="RM13_12">12&#160;</span>Ye panuteca yohuale, hua ye aseteca tunale. Ma tectlajcalecö noso itlachihual amo cuale de tlajtlayohuaquelestle. Hua ma totlaquenticö ca itlachihual tlöbile. Pos inu tlachihuale iyes quiename totlaquie de guierra. 
<span class="verse" id="RM13_13">13&#160;</span>Ma tenemecö quiename conbenierebe quieme ca tunale. Majcamo teyajtenemecö ipa elfeme de tlöhuöncölestle, nimpor ipa tlapechtle de cacherilajte, nimpor ipa bisio de tlajtlacule, nimpor ipa chalönelestle hua nexiculestle. 
<span class="verse" id="RM13_14">14&#160;</span>Cache cuale xomotlaquenticö de tienemeles Tlöcatzintle Jesucristo, hua ayecmo xectiemucö quiene nenquechihuasque lo que tli amo cuale tli queliebea nemonacayo.  </div>
<div class='psalmlabel' id='RM14_0'> 14</div>
<div class='s'>Majcamo tequendespresiörucö tocnihua </div>
<div class='p'>
<span class="verse" id="RM14_1">1&#160;</span>Xecselicö öque amo ica checactec de ineltoqueles, pero amo para tlimach nemojolfisque. 
<span class="verse" id="RM14_2">2&#160;</span>Pos meyac veces ica ejqueyi, que sente tlöcatl moneltoca que cuale mocuös de noche sösantle. Hua ocsente, por amo yulchecactec, quecua sa queletl. 
<span class="verse" id="RM14_3">3&#160;</span>Öque quecua, majcamo quedespresiöro öque amo quecua. Hua öque amo quecua, majcamo questloco öque quecua, ipampa Deus ye queselejque. 
<span class="verse" id="RM14_4">4&#160;</span>¿Öquenu taja para tectlajtlacultis itlatequepano de ocsente tlöcatl? Yaja itieco quejtus tlö quechihua tlin cuale noso tlin amo cuale. Cache quisas cuale, ipampa toTieco, öque iloac Tlöcatzintle, quepealo checöhualestle para quechihualtisque ma quisa cuale. </div>
<div class='p'>
<span class="verse" id="RM14_5">5&#160;</span>Beles canajyeca de nemejua quepensöroa que sente tunale cache importönte ica que ocseque tunalte. Cöra sesen tlöcatl ma iye seguro ipa iyulo de lo que tli quepensöroa. 
<span class="verse" id="RM14_6">6&#160;</span>Öque pa quejta sie tunale, quechihua para Tlöcatzintle. Öque tlacua, tlacua para Tlöcatzintle, pues tietlasojcömatelea Deus. Hua öque amo queneque quecuös canajyetla, nuyejque quechihua para Tlöcatzintle, hua tietlasojcömate Deus. 
<span class="verse" id="RM14_7">7&#160;</span>Pues nionöque de tejua neme sa para ca sie yaja mismo, hua nionöque de tejua meque sa para sie yaja mismo. 
<span class="verse" id="RM14_8">8&#160;</span>Pues tlö quejtus teneme, para Tlöcatzintle teneme, hua tlö temejmeque, para Tlöcatzintle temejmeque. Ejqueu, tlö quejtus teneme noso cox temeque, de Tlöcatzintle tecajcate. 
<span class="verse" id="RM14_9">9&#160;</span>Pues Cristo para inu omecoac hua ocsajpa nemoac, para que ejqueu iloac Tlöcatzintle de tli mimejque hua de tli yulejtecate. </div>
<div class='p'>
<span class="verse" id="RM14_10">10&#160;</span>Cache taja, ¿tli ipampa tectlajtlacultea mocni? Noso, ¿tlica tecdespresiöroa mocni? Pues tonochtie teniesetibe tieixtla Deus, cöne tiechjuscörusque. 
<span class="verse" id="RM14_11">11&#160;</span>Pues tlajcuelulpanca: </div>
<div class='q'>Melöhuac ica que naja neneme, quejtulo Tlöcatzintle, </div>
<div class='q'>hua melöhuac nuyejque ica que noche tlöca motlancuöquetzasque nixtla, </div>
<div class='q'>hua noche camactle tieteochihuas Deus. </div>
<div class='m'>
<span class="verse" id="RM14_12">12&#160;</span>Ejqueu noso cara sesen tlöcatl quetiemacas cuienta tieca Deus de inemeles. </div>
<div class='s'>Majcamo tequenchihualticö tocnihua ma betzecö ipan tlajtlacule </div>
<div class='p'>
<span class="verse" id="RM14_13">13&#160;</span>Por inu, ma ayecmo tostlocucö entre tejua. Cache ma tostlocucö tejua mismos, para que ejqueu amo tecchihuasque niontle tli quechihualtis ma moteputlame sente tocni hua ma betze ipa tlajtlacule. 
<span class="verse" id="RM14_14">14&#160;</span>Naja necmate, hua necpea por seguro tieca Tlöcatzintle Jesús, que de noche sösantle tli Deus oquechejchijque amo onca niontle amo cuale. Pero nieca öque quenenebelea nele canajyetla icaca amo cuale, pos para yaja icaca amo cuale. 
<span class="verse" id="RM14_15">15&#160;</span>Hua tlö por lo que tli taja tejcua tecchihualtea ma motequepacho mocni, ayecmo teneme san quiene ca tlasojtelestle. Ayecmo xecxexetunele noso ineltoqueles mocni por lo que tli tejcua, pues por ipampa yaja omecoac Cristo. 
<span class="verse" id="RM14_16">16&#160;</span>Amo xejcöhuacö noso ma giente tlajtucö amo cuale de lo que tli ica cuale para nemejua. 
<span class="verse" id="RM14_17">17&#160;</span>Pos cöne tlamandöruro Deus, amo sa ica de lo que tli öque quecua nimpor de lo que tli öque cone, tlöcamo cache tratörebe de yectelestle hua yecsiebelestle hua pöquelestle tietech Espíritu Sönto. 
<span class="verse" id="RM14_18">18&#160;</span>Pues öque tietequepanoa Cristo ica inu sösantle, yaja tiepöquelesmaca Deus, hua noche tlöca pa quejta yaja. 
<span class="verse" id="RM14_19">19&#160;</span>Por inu, ma tectiemucö inu sösantle tli quebicatze yecsiebelestle, hua inu sösantle ca tli cuale tobepöhuasque entre tejua. 
<span class="verse" id="RM14_20">20&#160;</span>Amo xecniempolucö tieteque de Deus por causa de tli nenquecua. Noche sösantle de melöhuac cate chepöjque para cuale tejcua. Pero amo cuale ica tlö sente tlöcatl quecuös canajyetla hua por inu quechihualtis ocsente ma betze ipa tlajtlacule. 
<span class="verse" id="RM14_21">21&#160;</span>Ica cuale öque amo quecuös nacatl, noso amo conis tlaile, noso amo quechihuas niontle tlö cana por inu quechihualtisquiöne ma betze icni. 
<span class="verse" id="RM14_22">22&#160;</span>Beles taja tecpea checöhuac moneltoqueles para cuale tejcuös de noche sösantle. Pues xecpea inu neltoquelestle para taja mismo tieixpa Deus. Cuale icnupel öque amo motlajtlacultea cuöc quepensöroa que canajyetla icaca cuale para yaja. 
<span class="verse" id="RM14_23">23&#160;</span>Cache öque ica ca ume iyulo cuöc tlacua, iyes tlajtlacultec tlö tlacuös, ipampa amo tlacua ca inu neltoquelestle de que quechijteca tlin cuale. Pos noche sösantle tli öque amo quechihua ca neltoquelestle, ica tlajtlacule.  </div>
<div class='psalmlabel' id='RM15_0'> 15</div>
<div class='s'>Ma tecchihuacö tli quecualejta ocseque </div>
<div class='p'>
<span class="verse" id="RM15_1">1&#160;</span>Bieno pues, tejua tli techecacteque tecate de toneltoqueles, ma tequencuajpetzojtacö tli amo checacteque hua majcamo tecchihuacö sa lo que tli tejua mismo tejcualejta. 
<span class="verse" id="RM15_2">2&#160;</span>Cöra sesen tlöcatl de tejua ma quechihua lo que tli quecualejta icni para iproviecho icni, para ma mobepöhua ipa iyulo. 
<span class="verse" id="RM15_3">3&#160;</span>Pos Cristo nuyejque amo oquechijque sa lo tli quecualejtaque para yejuatzi mismo, cache tiepa omochi quiene tlajcuelulpanca: “Inu tiepejpinöjtelestle hua tiepöpöquelestle de nieca giente tli metzmopöpöquelejque ohuöla noche nopa naja”. 
<span class="verse" id="RM15_4">4&#160;</span>Pos noche sösantle tli ca ye niepa omojcuelo, para totlamachteles omojcuelo, para que ejqueu ma tecxicojtacö ca paciencia hua ma tanimörucö por inu teotlajtule, hua ejqueu ma tecpeacö nemöchealestle. 
<span class="verse" id="RM15_5">5&#160;</span>Öxö, Deus, öque tiechmacalo paciencia hua tiechanimöruro, yejuatzi ma nemiechpaliebicö para nenquemachelisque que sa secne nencate, hua para ejqueu nennemesque porque nenquechihuasque san quiene ca oquechijque Cristo Jesús. 
<span class="verse" id="RM15_6">6&#160;</span>Hua ejqueu ca sasie tlanequelestle hua quieme ca sasie nemocamac nentiechajchamöhuasque yejuatzi öque iloac tieDeus hua tieTajtzi de Tlöcatzintle totieJesucristo. </div>
<div class='s'>Inu cuale tlamachestelestle ica para tli joriojte hua tli amo joriojte </div>
<div class='p'>
<span class="verse" id="RM15_7">7&#160;</span>Por inu, xomoyecnutzacö cuale sie tlöcatl ca ocsie tlöcatl, quieme nuyejque Cristo onemiechyecnutzque. Ejqueu ma quepeacö chamöhualestle Deus. 
<span class="verse" id="RM15_8">8&#160;</span>Nequejtoa noso, que Cristo Jesús onechihualuc tlatequepano de joriojte para ma niese que Deus iloac melöhuac, hua para ma cafirmörucö inu promiesas tli Deus oquenmacaque ca intötajua de joriojte. 
<span class="verse" id="RM15_9">9&#160;</span>Hua nuyejque onechihualuc tlatequepano para que giente tli amo joriojte ma tiechajchamöhuacö Deus ipampa quenpililo icnuejtelestle. Pues ejqueu tlajcuelulpanca: </div>
<div class='q'>Por inu naja temetzmochajchamöbelis intzölö giente tli amo joriojte, </div>
<div class='q'>hua necuicas motucöyupantzinco. </div>
<div class='m'>
<span class="verse" id="RM15_10">10&#160;</span>Hua pa ocsie pörte quejtoa: </div>
<div class='q'>Xepajpöquecö, nemejua tli amo nenjoriojte, ca tiepuieblo de Deus. </div>
<div class='m'>
<span class="verse" id="RM15_11">11&#160;</span>Hua ipa ocsie pörte: </div>
<div class='q'>Xetieteochihuacö Tlöcatzintle noche quiejquech amo nenjoriojte nencate, </div>
<div class='q'>hua xetiemabesuticö giente de noche puieblos. </div>
<div class='m'>
<span class="verse" id="RM15_12">12&#160;</span>Hua pa ocsie pörte Isaías quejtoa ejqueyi: </div>
<div class='q'>Iloas de Isaí sente inelhuayo, tli neajcoquilus para quenyecönasque noche naciones, </div>
<div class='q'>hua tietech yejuatzi momöchixtasque tli amo joriojte. </div>
<div class='p'>
<span class="verse" id="RM15_13">13&#160;</span>Öxö, Deus, öque quetiemacalo tlamöchealestle, ma nemiechtiemiticö de pöquelestle hua de yulsiebelestle porque nemoneltoca, para que ejqueu ca nemejua momeyaqueles nemotlamöcheales por tiechecöhuales Espíritu Sönto. </div>
<div class='s'>Pöblo oyeya tlateotitlantle de Deus. </div>
<div class='p'>
<span class="verse" id="RM15_14">14&#160;</span>Cache naja neca seguro, nocnihua, que sie nemejua nencate lalebes cuale, hua que Deus nemiechmacaque meyac machestelestle, hua que por inu cuale nemotlajtulmacasque entre nemejua. 
<span class="verse" id="RM15_15">15&#160;</span>Cache ye onemiechejcuelfe, pero beles tepetzi checöjque notlajtulhua. Pero sa necnequeya nemiechtlalnömectis de lo que tli ye nenquemate, porque ejqueu Deus niechmacaque tiefavur ma necchihua ejqueu. 
<span class="verse" id="RM15_16">16&#160;</span>Niechtlölejque para ma neye netlatequepano de Jesucristo para ca giente tli amo joriojte, hua noteque ica de que ma nequennunutza de inu cuale tlamachestelestle de Deus. Hua nequenbicatz inu giente para Deus, quiename sente teopexque quebicatz bentle para ma quecualejtacö Deus. Hua yejuatzi quencualejtasque inu giente hua quenselisque, porque Espíritu Sönto quenchihualtejque ma yecö yecteque. 
<span class="verse" id="RM15_17">17&#160;</span>Necpea, noso, de tli cuale nochamöhuas por medio de totieJesucristo ipa sösantle de Deus. 
<span class="verse" id="RM15_18">18&#160;</span>Pues solamiente netlajtlajtojteca de inu sösantle tli oquechijque Cristo por nopampa para ma moneltocacö tli amo joriojte. Oquechijque ica tlajtule hua ica tlachihualeste. 
<span class="verse" id="RM15_19">19&#160;</span>Ca beletelestle oquechijque tietzöbetl por tiechecöhuales de tieEspíritu Deus. Ejqueu omochi que desde Jerusalén, hasta ompa Ilírico, ca nobeyo locör ye onetlanunutz ca innochtie de inu cuale tlamachestelestle de Cristo. 
<span class="verse" id="RM15_20">20&#160;</span>Pues ejqueu onecnec netlanunutzas de inu cuale tlamachestelestle cöne ayemo öque otlanunutzaya de Cristo, para que majcamo necchihua cöne ocsente ye quepiehualte tequetl. 
<span class="verse" id="RM15_21">21&#160;</span>Pues ejqueu mochihuas quiename tlajcuelulpanca: </div>
<div class='q'>Nieca giente tli ayec yeca oquennunutz de yejuatzi, yejua quejtasque, </div>
<div class='q'>hua niecate tli ayec oquecajque, casojcömatesque. </div>
<div class='s'>Pöblo quenequeya iyös ca Roma </div>
<div class='p'>
<span class="verse" id="RM15_22">22&#160;</span>Ejqueu noso, ye meyacpa necnequeya neyös ca nemejua, pero abele. 
<span class="verse" id="RM15_23">23&#160;</span>Cache öxö ye onecsencö noteque ipa ini nöncate tlölte, hua ye quepea meyac xebetl que lalebes necneque neyös ca nemejua. 
<span class="verse" id="RM15_24">24&#160;</span>Por inu cuöc neyös ca España nepanus ca nemejua. Pues necchea que cuöc nepanus nemiechejtas, hua nenniechtitlanesque nemejua ca cuale para ompa España, tlö quejtus cachto necpeas inu pöquelestle de neyes ca nemejua. 
<span class="verse" id="RM15_25">25&#160;</span>Cache öxö neya ca Jerusalén para nequenpaliebiti yecteque tli ompa cate. 
<span class="verse" id="RM15_26">26&#160;</span>Pos tocnihua de inu estados de Macedonia hua Acaya oquenejque para quechihuasque tlanecheculestle para quenpaliebisque tlin porubejte de entre yecteque tli cate ompa Jerusalén. 
<span class="verse" id="RM15_27">27&#160;</span>Pues icaca cuale que oquenejque quechihuasque ini nönca, pues melöhuac quetlabiquelea. Pues yejua tli amo joriojte nuyejque oquepexque pörte de inu sösantle espiritual tli quentocoroöya joriojte. Por inu noso conbenierebe ma quenpaliebicö joriojte ca tli quenpoloa para incuierpo. 
<span class="verse" id="RM15_28">28&#160;</span>Entunses, cuöc ye onectlame ini nönca tequetl, hua ye onequenmöcte ini nönca tietlöocolelestle, nemiechetztequisas cuöc nepanus para neyös España. 
<span class="verse" id="RM15_29">29&#160;</span>Hua necmate que cuöc naseti ca nemejua, naseti ca inu meyac bendeseyu tli quetiemacalo Cristo. </div>
<div class='p'>
<span class="verse" id="RM15_30">30&#160;</span>Nemiechtlötlajtea noso, nocnihua, por toTlöcatzintle Jesucristo, hua por tietlasojteles Espíritu, ma xeniechpaliebicö ca nemotlajtlötlajteles tieca Deus por naja. 
<span class="verse" id="RM15_31">31&#160;</span>Xomotlötlajticö para ma nemöquisa de inmöc nieca giente tli amo tlaneltoca tli cate ipa Judea. Hua xomotlötlajticö que ini nönca tlanecheculestle tli necbica inca tli yecteque ipa Jerusalén ma quecualejtacö. 
<span class="verse" id="RM15_32">32&#160;</span>Ejqueu ma naseti ca pöquelestle ca nemejua por tietlanequeles Deus, hua ma nosiebe ca nemejua. 
<span class="verse" id="RM15_33">33&#160;</span>Öxö, Deus, öque quetiemacalo yulsiebelestle, ma iloa ca nemonochtie nemejua. Amén. Ma ejqueu iye.  </div>
<div class='psalmlabel' id='RM16_0'> 16</div>
<div class='s'>Tlajpalulestle </div>
<div class='p'>
<span class="verse" id="RM16_1">1&#160;</span>Nemiechrecomendörfea tocni sohuatl Febe, öque <a href='#FN5' epub:type='noteref' class='noteref'>*</a>tlatequepanoa por inu grupo de creyentes tli ica ipa Cencrea. 
<span class="verse" id="RM16_2">2&#160;</span>Xecselicö tietucöyupantzinco Tlöcatzintle, quiename nemiechconbenieroa ipampa nencate nenyecteque. Hua xecpaliebicö ipa noche sösantle tli quepoloa. Pues yaja ye oquenpaliebe meyactie de tocnihua, hua naja nuyejque niechpaliebe. </div>
<div class='p'>
<span class="verse" id="RM16_3">3&#160;</span>Xequentlajpalucö Prisca hua Aquila, öque cate nocompanieros ipa tequetl de totieJesucristo. 
<span class="verse" id="RM16_4">4&#160;</span>Yejua omotlölejque ipa peligro para niechmöquextejque. Hua amo sa naja nequentlasojcömatelea, tlöcamo noche tocnihua de ca nobeyo. 
<span class="verse" id="RM16_5">5&#160;</span>Hua nuyejque xequentlajpalucö inu creyentes tli mosentlölea ipa inchö Aquila hua Prisca. Xectlajpalucö Epeneto, öque nectlasojtla, öque cachto de innochtie de inu estado de Asia omoneltocac tieca Cristo. 
<span class="verse" id="RM16_6">6&#160;</span>Xectlajpalucö María, öque lalebes ye otequet ca nemejua. 
<span class="verse" id="RM16_7">7&#160;</span>Xectlajpalucö Andrónico ca tiehua Junias, tli cate de nogiente. Yejua tzajtzactaya ca naja ipan cörsel. Hua inu tlateotitlanme quenyectieniehua; hua yejua cachto omoneltocaque que naja tieca Cristo. 
<span class="verse" id="RM16_8">8&#160;</span>Xectlajpalucö Amplias, öque nectlasojtla tieca toTlöcatzintle. 
<span class="verse" id="RM16_9">9&#160;</span>Xectlajpalucö Urbano, tocompaniero de inu tequetl de Cristo Jesús, ca tiehua Estaquis, öque nectlasojtla. 
<span class="verse" id="RM16_10">10&#160;</span>Xectlajpalucö Apeles, öque ye quetiemacac meyac pruebas de que cuale ica ineltoqueles tieca Cristo. Xequentlajpalucö nuyejque tli cate ipa ichö Aristóbulo. 
<span class="verse" id="RM16_11">11&#160;</span>Xectlajpalucö Herodión, öque ica de nogiente. Xequentlajpalucö tli cate ipa ichö Narciso, tli moneltoca tieca toTlöcatzintle. 
<span class="verse" id="RM16_12">12&#160;</span>Xectlajpalucö Trifena ca tiehua Trifosa. Ini nöncate lalebes tejtequete tiepampa Tlöcatzintle. Xectlajpalucö Pérsida, öque tectlasojtla. Yaja lalebes ye otequet tiepampa Tlöcatzintle. 
<span class="verse" id="RM16_13">13&#160;</span>Xectlajpalucö Rufo, öque toTlöcatzintle quixpejpenque, hua nuyejque xectlajpalucö inöntzi öque ica para naja quiename nonöna. 
<span class="verse" id="RM16_14">14&#160;</span>Xequentlajpalucö Asíncrito, hua Flegonte, hua Hermes, hua Patrobas, ca tiehua Hermas, hua quiejquech tocnihua cate ca yejua. 
<span class="verse" id="RM16_15">15&#160;</span>Xequentlajpalucö Filólogo, hua Julia, Nereo hua icni sohuatl, hua Olimpas, hua noche tli yecteque tli cate ca yejua. 
<span class="verse" id="RM16_16">16&#160;</span>Xomotlajtlajpalucö entre nemejua ca sente petzulestle yectec. Nemiechtlajpaloa noche grupos de creyentes tieca Cristo. </div>
<div class='p'>
<span class="verse" id="RM16_17">17&#160;</span>Öxö nemiechtlötlajtea lalebes, nocnihua, xequemejtacö öquemejua quennencuaxeloa tocnihua hua quenchihualtea ma betzecö. Pues inu sösantle ica encuntra de inu tlamachestelestle tli nemejua ye nenquetzecojque. Por inu xomonencuaxelucö de inu nieca giente tli quechihua. 
<span class="verse" id="RM16_18">18&#160;</span>Pos yejua amo tietequepanoa Tlöcatzintle Cristo tlöcamo quetequepanoa yaja inmijte. Hua ca tlajtulme cualtzetzi quencajcayöhua inyulo de tli ayemo quemate. 
<span class="verse" id="RM16_19">19&#160;</span>Pos ye omacheac inca giente de ca nobeyo de quiene nemejua nentieneltoca Deus, hua por inu nepajpöque de nemejua. Pero necneque xeyecö nentlajmatque ipa tlin cuale, hua amo xecmatecö nenquechihuasque tlin amo cuale. 
<span class="verse" id="RM16_20">20&#160;</span>Hua Deus, öque quetiemacalo neyulsiebelestle, sa nima quexaxacualus inu Satanás itzintla nemocxehua. </div>
<div class='p'>Tiefavur toTlöcatzintle Jesús ma iye ca nemejua. 
<span class="verse" id="RM16_21">21&#160;</span>Nemiechtlajpaloa Timoteo, nocompaniero de traböjo, hua Lucio hua Jasón ca tiehua Sosípater, öquemejua cate de nogiente. </div>
<div class='p'>
<span class="verse" id="RM16_22">22&#160;</span>Naja neTercio, öque nequejcuelojteca ini nönca cörta de tocni Pöblo, naja nuyejque nemiechtlajpaloa tieca toTlöcatzintle. </div>
<div class='p'>
<span class="verse" id="RM16_23-24">23-24&#160;</span>Nemiechtlajpaloa Gayo, öque niechcalutejteca naja hua quencalutea noche tocnihua. Nemiechtlajpaloa Erasto, tesoriero de ini nönca ciudad, hua tocni Cuarto. </div>
<div class='s'>Ma tetiechamöhuacö Deus </div>
<div class='p'>
<span class="verse" id="RM16_25">25&#160;</span>Öxö, ma tetiechamöhuacö Deus, öque cuale nemiechchecöjtas san quiene ca quejtoa inu cuale tlamachestelestle de tli naja netlanunutza, tli tlajtlajtoa de totieJesucristo. Pues netlanunutza de inu secrieto tli omojyöntaya desde nochepa, desde ca opie tlöltecpactle, pero öxö ye tiechejtetejque Deus, 
<span class="verse" id="RM16_26">26&#160;</span>hua ye cuale niese. Hua öxö macheateca ca nobeyo por medio de inu teotlajtule tli oquejcuelojque tlayulepantejque. Pues Deus, öque iloac nochepa, yejuatzi oquemandörojque ma machea intzölö giente de noche naciones para ma tieneltocacö hua ma moneltocacö tiecatzinco. 
<span class="verse" id="RM16_27">27&#160;</span>Yejuatzi Deus, öque solamiente yejuatzi iloac tlajmatque, ma quepeacö chamöhualestle nochepa tietlacopantzinco totieJesucristo. Amén. Ma ejqueu iye.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#RM2_28-29"><span class="notemark">*</span> 2:28-29</a>
 <span class="ft">“Joreyo” quejtusneque “tlöcatl de Judá”, hua “Judá” quejtusneque “chamöhualestle” ca hebreo. </span></p></aside>
<aside epub:type='footnote' id="FN2"><p class="f"><a class="notebackref" href="#RM8_15"><span class="notemark">*</span> 8:15</a>
 <span class="ft">“Abba” icaca sente tlajtule aramaico tli quejtusneque “tata”, noso, “notöta”. Xomojtelicö Mr. 14.36, Gá. 4.6 </span></p></aside>
<aside epub:type='footnote' id="FN3"><p class="f"><a class="notebackref" href="#RM9_29"><span class="notemark">*</span> 9:29</a>
 <span class="ft">“Sabaot” ica sente tlajtule hebreo tli quejtusneque “ejércitos”. Nele tlajtlatoa de tieöngeles de Deus. Xomojtelicö Stg. 5.4 </span></p></aside>
<aside epub:type='footnote' id="FN4"><p class="f"><a class="notebackref" href="#RM12_7"><span class="notemark">*</span> 12:7</a>
 <span class="ft">Cuale nuyejque motradusirus: “teyesque diáconos”. </span></p></aside>
<aside epub:type='footnote' id="FN5"><p class="f"><a class="notebackref" href="#RM16_1"><span class="notemark">*</span> 16:1</a>
 <span class="ft">Cuale nuyejque motradusirus: “icaca diaconiza de inu grupo”. </span></p></aside>

<hr />
</div>
</div></body></html>
