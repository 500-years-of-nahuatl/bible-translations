<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo HECHOS 1</title>
</head>
<body dir='ltr'>
<ul class='tnav'>
<li><a href='index.xhtml'>HECHOS</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt'>IN TLEN OQUICHIUQUE IN TETIOTLATITLANILUAN DEN TOTECOHTZIN JESUCRISTO  </div>
<div class='psalmlabel' id='AC1_0'> 1</div>
<div class='s'>In Itiotonaltzin Dios quipiya tlen hualuilohuas </div>
<div class='p'>

<span class="verse" id="AC1_1">1&#160;</span>Tlasohtli Teófilo, ihtech in tlen achto noamau onitlahto de nochin in tlamantli tlen Jesús opehualoc quimochihuiliya huan monextiliya. 
<span class="verse" id="AC1_2">2&#160;</span>Ijcon oquimochihuilito hasta in tonali queman otehuicaque ipan neluicac. Ihcuac ayamo otehuicaque, omoluihtejqui in Jesús ica in Itiotonaltzin Dios, tlen quichihuasque in tetiotlatitlaniluan aquin oquintlapehpeniloc. 
<span class="verse" id="AC1_3">3&#160;</span>Huan satepa ic omicohuac, oihxohuac huan omonextiloc Jesús iixpa in tetiotlatitlaniluan quen se tlacatl. Huan ipan ompohuali tonali miyacpa oquinyecmonextilohuaya ica miyac tlamantli tlen omochihuaco, mateitacan in tetiotlatitlaniluan nele oyolihuac Yehhuatzin. Huan oquinnonotzaloc ica quen in Dios tlatequiutilos ipan tlalticpactli. </div>
<div class='p'>
<span class="verse" id="AC1_4">4&#160;</span>Huan ihcuac inuan oilohuayaya, Jesús oquinmoluilic: </div>
<div class='p'>―Ahmo xiquisacan Jerusalén. Maquichiyacan mapano tetlahtol tlen omechmocaquilti in Tohueyitahtzin, in tlen yonamechiluihtoya. 
<span class="verse" id="AC1_5">5&#160;</span>De achto in Juan otlacuatequiyaya ica atl, huan ipan se tonali ayacmo huehcau nanquiselisque in Itiotonaltzin Dios. Ijcon mechcuatequisque. </div>
<div class='s'>Otehuicaque neluicac in Jesús </div>
<div class='p'>
<span class="verse" id="AC1_6">6&#160;</span>Huan ic inon ihcuac omosentlalihque tehuan Jesús, otetlahtlanihque: </div>
<div class='p'>―¿Totecohtzin; yeh in axan queman mechmacalos oc sepa in chicahualistli matimaquisacan tehhuan israeltecos? </div>
<div class='p'>
<span class="verse" id="AC1_7">7&#160;</span>Huan oquinmonanquililic in Jesús: </div>
<div class='p'>―Ahmo mechmactihtoque tlen tonali mochihuas quen san Yehhuatzin mopiya tequihuahyotl ic mamochihuilican. 
<span class="verse" id="AC1_8">8&#160;</span>Huan queman nanquiselisque in Itiotonaltzin Dios nanquiselisque techicahualistzin. Huan nantlachipahuasque ica in yancuic tlahtoli de nehhuatl quen ipan in hueyi altepetl Jerusalén huan ipan nochin in tlali Judea huan Samaria, huan ic campa ocachi huehca ipan in tlalticpactli. </div>
<div class='p'>
<span class="verse" id="AC1_9">9&#160;</span>Queman omihto Jesús inon, yolic otlehcolo neluicac ihcuac oteitzteuque in tetiotlatitlaniluan. Huan ohuala se mextli huan oteixtlapachoc huan ayacmo oteitaque. 
<span class="verse" id="AC1_10">10&#160;</span>Yehhuan otlachixticatcahque ic neluicac ihcuac ohuilohuaticatca Jesús, huan ome tlacamen otlaquentihtoyahque ica istac omonextihque innahuac in tetiotlatitlaniluan. 
<span class="verse" id="AC1_11">11&#160;</span>Huan oquiniluihque: </div>
<div class='p'>―Tlacamen den Galilea, ocachi cuali ayacmo xitlachixtiyecan ic neluicac. Inon Jesús aquin otlehcoloc ic neluicac, oc sepa hualuilohuas ijquin quen onanteitaque ohuilohuac. </div>
<div class='s'>Oquitemohque ipatlaca in Judas </div>
<div class='p'>
<span class="verse" id="AC1_12">12&#160;</span>Ihcuac inon yehhuan omocuepque Jerusalén de ipan in tepetl itoca Olivostepetl. Inon se ohtli ahmo huehca, cana ome kilómetro, quenin in itlanahuatil in judeahtecos oquincahuiliyaya manehnemican ipan in tonali den nesehuilistli. 
<span class="verse" id="AC1_13">13&#160;</span>Queman oahsique ipan in hueyi altepetl Jerusalén, otlehcoque ipan segundo piso den cali canin ocatcayayahque. Ompa omotepaluihtoyahque Pedro huan Jacobo huan Juan huan Andrés huan Felipe huan Tomás huan Bartolomé huan Mateo huan Jacobo iconeu Alfeo, huan Simón in aquin ocatca politico cananista huan Judas icniu Jacobo. 
<span class="verse" id="AC1_14">14&#160;</span>Nochin yehhuan omosentlaliyayahque ica se tlanehnehuilistli huan momostli omoyolmachtiyayahque. Inuan ocatcahque in sihuamen huan María inana in Jesús, huan tecnihuan. </div>
<div class='p'>
<span class="verse" id="AC1_15">15&#160;</span>Huan ipan inon tonalten omosentlalihque cana se ciento huan sempohuali tlaneltocanimen. Ic inon Pedro omotelquetz tlanepantla huan oquiniluic: </div>
<div class='p'>
<span class="verse" id="AC1_16">16&#160;</span>―Nocnihuan, xinechmocaquitican. In hueyixtoc David oquihcuiloc ica in Judas in tlen ocualiluiloc ica in Itiotonaltzin Dios. Yeh in Judas otetemacti in Jesús queman otequitzquihque. 
<span class="verse" id="AC1_17">17&#160;</span>Tleca Judas ocatca seya de tehhuanten huan oquipiyaya tlen quichihuas ihtech inin tequitl. 
<span class="verse" id="AC1_18">18&#160;</span>Yehhua oya huan oquicou se tlali ica in tomin tlen oquimacaque ica in tlen ahmo cuali oquichiu. Saniman ohuetz ic coyojquetz huan ocuepon, huan oquis nochin icuitlaxcoluan. 
<span class="verse" id="AC1_19">19&#160;</span>Huan queman nochin yehhuan aquin ochantiyayahque Jerusalén oquimatque inon, oquitocahhuihque inon tlali Acéldama, huan ica intlahtol quihtosnequi Tlali den Yestli. 
<span class="verse" id="AC1_20">20&#160;</span>Tleca ihtech in amatl den Salmos ijquin quihtohua: </div>
<div class='q'>Maquicahuacan ichan </div>
<div class='q'>huan ahmo aquin mamochanti ihtech. </div>
<div class='m'>Huan noyojqui quihtohua: </div>
<div class='q'>Oc se maquiana itequiu. </div>
<div class='p'>
<span class="verse" id="AC1_21-22">21-22&#160;</span>Huan ocachi oquiniluic in Pedro: </div>
<div class='p'>―Ic inon tel, se tlacatl quipiya tlen techmiyaquilis mamononotzacan den ihxohualistli ica in Totecohtzin Jesús. Yesquiyani seya aquin ocatca tohuan nochin tonali queman onemohuac tohuan in Totecohtzin Jesús. Opeu inon tonalten queman otlacuatequiyaya in Juan huan otlan queman ohuilohuac neluicac in Jesús. </div>
<div class='p'>
<span class="verse" id="AC1_23">23&#160;</span>Huan oquintocahnotzque ome de yehhuan: Matías huan José Barsabás, aquin noyojqui oquitocahhuiyayahque Justo. 
<span class="verse" id="AC1_24">24&#160;</span>Ihcuac inon otetlatlautihque Yehhuatzin Dios ijquin: </div>
<div class='p'>―Totecohtzin, Tehhuatzin quinixmatilo inyolo nochin tlacatl. Xitechmonextilili catli yehhua de inin ome tlacatl Tehhuatzin ticmotlapehpenilihtoc. 
<span class="verse" id="AC1_25">25&#160;</span>Huan yehhua maquichihua in itequiu in tetiotlatitlanil. Yeh in tequitl tlen Judas oquipolo ica itlahtlacol, huan oya in campa oquinamiquiyaya. </div>
<div class='p'>
<span class="verse" id="AC1_26">26&#160;</span>Ihcuac inon oquitlapehpenihque seya, huan oquis Matías. Ihcuac inon yehhua oquitocahhuihque ihuan in mahtlactli huan se tetiotlatitlaniluan.  </div>
<div class='psalmlabel' id='AC2_0'> 2</div>
<div class='s'>Queman ohualuilohuac in Itiotonaltzin Dios </div>
<div class='p'>
<span class="verse" id="AC2_1">1&#160;</span>Queman oahsic in iiluiu in judeahtecos itoca Pentecostés, nochten in tlaneltocanimen san secnin ocatcahque. 
<span class="verse" id="AC2_2">2&#160;</span>Huan san tlamach opeu xahuani chicahuac, mihtos ohualaya neluicac quenin ihcuac huitz chicahuac yehyecatl, huan oquicajque nochin yehhuan quen omolinic ipan in cali canin oyehuatoyahque. 
<span class="verse" id="AC2_3">3&#160;</span>Ihcuac inon onesque quen itleyo tletl omoxelohtoyahque huan omocauque itzoncuac sehse de yehhuan. 
<span class="verse" id="AC2_4">4&#160;</span>Huan ijcon oteselihque in Itiotonaltzin Dios, huan opeuque tlahtohuahque ica oc sehse intlahtol, san quenin in Itiotonaltzin Dios oquinyolpehualtiloc matlahtocan. </div>
<div class='p'>
<span class="verse" id="AC2_5">5&#160;</span>Ipan in hueyi altepetl Jerusalén ocatcayayahque judeahtecos inon tonali, aquin nele otemahuestiliyayahque in Dios. Ohualahque de nohuiyan ipan in tlalticpactli. 
<span class="verse" id="AC2_6">6&#160;</span>Oquicajque quen oxahuantaya huan omosentlalihque inon tlacamen. Huan ahmo oquimatiyayahque tlen quihtosque tleca sehse de yehhuan oquicaquiyayahque quenin in tetlamachticahuan otlahtoticatcahque oc sehse intlahtol. 
<span class="verse" id="AC2_7">7&#160;</span>Quen tel oquimautoyahque huan omoluiyayahque sequin huan oc sequin: </div>
<div class='p'>―Tlen huelis; ¿ahmo den Galilea inin tlacamen aquin tlahtohticaten? 
<span class="verse" id="AC2_8">8&#160;</span>¿Quenin tel, sehseya de tehhuan tiquincaquihque tlahtohticaten ica tlen tehhuan totlahtol? 
<span class="verse" id="AC2_9">9&#160;</span>Nican oncan tlacamen den tlali Partia huan Media huan Elam huan Mesopotamia huan Judea huan Capadocia huan Ponto huan Asia, 
<span class="verse" id="AC2_10">10&#160;</span>huan Frigia huan Panfilia huan Egipto huan in tlali Africa tlen caten ocachi ompic den Cirene. Noyojqui oncaten romanohtecos aquin omotepaluihtoyahque nican Jerusalén. Sequin de yehhuan otlacatque judeahtecos huan oc sequin omochiuque tlaneltocanimen ica itlanehnehuilis in judeahtecos. 
<span class="verse" id="AC2_11">11&#160;</span>Oncaten noyojqui ic tlali Creta huan Arabia. Huan tinochten tiquincaquihque quen tlahtohticaten ica tlen tequin cualtzin tequitl mochihua Dios ica tlen tehhuan totlahtol. </div>
<div class='p'>
<span class="verse" id="AC2_12">12&#160;</span>Nochten quen tel omonehnehuilihtoyahque huan ahmo oquimatiyayahque tlen quihtosnequi, huan omotlahtlaniyayahque: </div>
<div class='p'>―¿Tlen quihtosnequi nochin inin? </div>
<div class='p'>
<span class="verse" id="AC2_13">13&#160;</span>Huan oc sequin ica ohuehuetzcahque huan oquihtohuayahque: </div>
<div class='p'>―Inin tlacamen huintihque. </div>
<div class='s'>In Pedro oquinnonotz in tlacamen </div>
<div class='p'>
<span class="verse" id="AC2_14">14&#160;</span>Ihcuac inon Pedro omotelquetz ihuan in oc mahtlactli huan se tetiotlatitlaniluan huan otlahto chicahuac huan oquiniluic: </div>
<div class='p'>―Tlacatzitzin den Judea huan in aquin nanmochantihtoque nican Jerusalén, xicmatican tlen quihtosnequi inin huan xicyecaquican in tlen niyau namechiluiya. 
<span class="verse" id="AC2_15">15&#160;</span>Tehhuanten ahmo tihuintihque quen namehhuan nanquinehnehuiliyahque, tleca hueloc chicnahue hora tlahca. 
<span class="verse" id="AC2_16">16&#160;</span>Tlen panohtica yeh in tlen oquihto in tetlayolchicau Dios itoca Joel queman oquihcuiloc: </div>
<div class='q'>
<span class="verse" id="AC2_17">17&#160;</span>Ijcon omihto in Dios; yimero ahsis queman tlalpolihuis. </div>
<div class='q'>Huan niquinyoltlaxili in Notiotonaltzin nochin tlacamen mamocahualo inyolihtec. </div>
<div class='q'>Huan namopiluan tlahtosque ica notlahtoltzin. </div>
<div class='q'>In telpochten quiyolnehnehuilisque </div>
<div class='q'>huan in tetecten motemiquisque. </div>
<div class='q'>
<span class="verse" id="AC2_18">18&#160;</span>Ipan inon tonali niquinyoltlaxili Notiotonaltzin ic mocahualos inyolihtec inon tlacamen huan sihuamen aquin quichihuasque notequiu, </div>
<div class='q'>huan tlahtosque ica notlahtoltzin. </div>
<div class='q'>
<span class="verse" id="AC2_19">19&#160;</span>Tlacpac ipan in neluicactli huan tlatzintla ipan in tlalticpactli nictemacas tlachiuten tlen ic quichihuasque cuenta ayacmo huehcau itonal Totecohtzin. </div>
<div class='q'>
<span class="verse" id="AC2_20">20&#160;</span>Ipan inon tonali ompayes hueyi tetzahuitl; </div>
<div class='q'>huan achto de ihcuac ahsis, tlalpa momanas yestli huan xotlas in tletl huan mahcocuis in poctli. </div>
<div class='q'>Ic inon tlayohuas ica in tonaltzintli huan mopatlas in metztli cahso quen yestli. </div>
<div class='q'>
<span class="verse" id="AC2_21">21&#160;</span>Huan maquisasque nochten in aquin tetlatlautisque in Totecohtzin. </div>
<div class='m'>Ijcon oquihcuiloc in Joel. </div>
<div class='p'>
<span class="verse" id="AC2_22">22&#160;</span>’Xicaquican tel, tlacamen de Israel, tlen niyau namechiluiya. In Jesús tealtepeu Nazaret, Yehhuatzin se tlacatl oquitlapehpeniloc in Dios. Huan inon nanquiyecmatihque tleca oquimochihuili in hueyi tlaistlacolten huan in tlachiuten mahuestic huan in tlanextilisten ic maquinehnehuilican techicahualis in Dios. 
<span class="verse" id="AC2_23">23&#160;</span>Omechtemactilihque Jesús quen omomat in Dios aquin omoyectlali yihuehcau. Huan namehhuan onantequitzquihque huan namehhuan onantemictihque. Tleca onantetemactihque matemasohualtican ica inmahuan tlacamen ahmo cualten. 
<span class="verse" id="AC2_24">24&#160;</span>Huan Dios oteihxitiloc, masque mijqui oilohuayaya, tleca ahhuel omocahualo mijqui. 
<span class="verse" id="AC2_25">25&#160;</span>In hueyixtoc David oquihcuiloc in tlen omonextililoc in Itiotonaltzin Dios, ica tlen panos ihcuac micohuas in Jesús. Ijcon omihto: </div>
<div class='q'>Nochipa oniquitayaya in Tohueyitahtzin Dios noixpa. </div>
<div class='q'>Yehhuatzin oilohuac nonahuac, ahmo tlen manechmohmoutis. </div>
<div class='q'>
<span class="verse" id="AC2_26">26&#160;</span>Ic inon oniyolpac, huan onicuihcuicac. Masque tilantoc notlacayo, nicmati oc sepa niihsas; </div>
<div class='q'>
<span class="verse" id="AC2_27">27&#160;</span>tleca Tehhuahtzin ahmo quicahualos nonemilis canin caten in mijcamen, </div>
<div class='q'>niyan ahmo nechmocahuilis mapalani notlacayo, tleca nehhuatl niteconeu tetlapehpenil. </div>
<div class='q'>
<span class="verse" id="AC2_28">28&#160;</span>Onechnextilihque quen ocachi cuali ninemi, </div>
<div class='q'>huan tinechmomaquilis miyac paquilistli tleca nohuan ilohuac. </div>
<div class='m'>Ijcon omihto in Jesús. </div>
<div class='p'>
<span class="verse" id="AC2_29">29&#160;</span>’Nocnihuan, ic nele cuali namechiluiya in tochichicacoltzin David omic huan oquitlalpachohque huan in tlaltecochtli nican Jerusalén. 
<span class="verse" id="AC2_30">30&#160;</span>Huan David ocatca se tlayolchicauqui huan oquimat quen Dios omocalactili tetlahtol, quen se teixuiu David ilohuas in Cristo aquin mochihuas hueyi tequihua quen ocatca in David. 
<span class="verse" id="AC2_31">31&#160;</span>Ojcon David, quen oquinextililo in Itiotonaltzin Dios ica tlen panos, otlahto ica ihxohualistzin in Cristo, huan oquihto tenemilis ahmo mocahuas canin caten in mijcamen, niyan ahmo palanis tetlacayo. 
<span class="verse" id="AC2_32">32&#160;</span>Huan inin Jesús aquin Dios oquihxitiloc, Yehhuatzin in Cristo, huan ic inon nochin tehhuan cuali ticchipahuasque. 
<span class="verse" id="AC2_33">33&#160;</span>Ojcon Dios oquimahuestililoc in Jesús ican tequihuahyotl. Huan Tohueyitahtzin Dios otemacalo in Itiotonaltzin quen oquimoluilic. Huan mochiutica inon Itiotonaltzin Dios nochin inin tlen nanquitztoque huan nanquicactoque. 
<span class="verse" id="AC2_34">34&#160;</span>Tleca ahmo otlehcoc neluicac in David, huan san yehhuatl oquihto: </div>
<div class='q'>In Tohueyitahtzin oquiluiloc in Notecohtzin: </div>
<div class='q'>“Ximotlali nonahuac </div>
<div class='q'>
<span class="verse" id="AC2_35">35&#160;</span>hasta niquimpinautis nochin in aquin mitzcocoliyahque.” </div>
<div class='p'>
<span class="verse" id="AC2_36">36&#160;</span>’Axan nicnequi xicyecmatican nochin namehhuan tlacamen den Israel quen inin Jesús aquin namehhuan onantetemactihque matemictican, Yehhuatzin in aquin Dios otetocahhuihque Totecohtzin huan Cristo tetlapehpenil in Dios. </div>
<div class='p'>
<span class="verse" id="AC2_37">37&#160;</span>Queman in tlacamen oquicajque inin, oyoltlocoxque huan oquitlahtlanihque in Pedro huan in oc sequin tetiotlatitlaniluan: </div>
<div class='p'>―Tocnihuan, ¿tlen cuali ticchihuasque? </div>
<div class='p'>
<span class="verse" id="AC2_38">38&#160;</span>Ihcuac inon Pedro oquinnanquilic: </div>
<div class='p'>―Ximoyolcuepacan huan ximocuatequican sehse de namehhuan ipan Itocahtzin Jesucristo, huan mechtlapohpoluisque namotlahtlacol. Huan ojcon mechmacalos in Dios in Itiotonaltzin, mamocahualo namoyolihtec. 
<span class="verse" id="AC2_39">39&#160;</span>Nanquimatihque inon tleca omechcaquiltiloc Dios ica namehhuan huan namopiluan huan nochin aquin caten huehca ica intlanehnehuilis, nochin yehhuan aquin in Totecohtzin Dios quimonequiltiya quinmononochilis. </div>
<div class='p'>
<span class="verse" id="AC2_40">40&#160;</span>Ica inon tlahtoli huan oc sequin oquintlatlautic Pedro huan oquinnonotz ijcon: </div>
<div class='p'>―Ximaquisacan huan ximoxelocan den inin tlacamen aquin mopolohuahque. </div>
<div class='p'>
<span class="verse" id="AC2_41">41&#160;</span>Ojcon oquincuatequihque in aquin oquichiuque cuenta ica itlahtol, huan inon tonali omosetilihque inuan in tlaneltocanimen cana yiyi mil tlacamen. 
<span class="verse" id="AC2_42">42&#160;</span>Huan oquichiuque cuenta ica nochin in tlen in tetiotlatitlaniluan oquinnextiliyayahque, huan san se oquimatque sequin huan oc sequin. Huan omoyolmachtihque huan oquimomahsehuihque tetlaolichtilis Totecohtzin. </div>
<div class='s'>Quenin onenque in achto tlaneltocanimen </div>
<div class='p'>
<span class="verse" id="AC2_43">43&#160;</span>Nochten quen tel oquimautoyahque quen oquichiuque in tetiotlatitlaniluan in tlaistlacolten huan in tlanexten mahuestic. 
<span class="verse" id="AC2_44">44&#160;</span>Huan nochin tlaneltocanimen omosetilihque san secnin huan omoxeluihque nochin in tlen oquipiyayahque sequin huan oc sequin. 
<span class="verse" id="AC2_45">45&#160;</span>Oquinemacayayahque intlaluan huan nochin in tlen oquipiyayahque huan omotlasentlaliltihque in tomin, huan queman aquin quinequi, cuali quixeluisque. 
<span class="verse" id="AC2_46">46&#160;</span>Mostli omosentlaliyayahque ihtech in hueyi tiopantli den judeahtecos, huan ihtech inchan oquimomahsehuihque tetlaolichtilis Totecohtzin huan opactoyahque ic nochten. 
<span class="verse" id="AC2_47">47&#160;</span>In tlaneltocanimen otemahuestiliyayahque in Dios, huan in oc sequinten oquinuelitaque. Huan mostli momiyaquiliyahque in tlaneltocanimen tleca quinmaquixtilohtiu Yehhuatzin Dios.  </div>
<div class='psalmlabel' id='AC3_0'> 3</div>
<div class='s'>In tetiotlatitlaniluan quipahtiyahque se xonecuil </div>
<div class='p'>
<span class="verse" id="AC3_1">1&#160;</span>Ocalactayahque in Pedro huan Juan ihtech in hueyi tiopantli cana yiyi horahtiotlac, tleca inon in hora ic moyolmachtisque. 
<span class="verse" id="AC3_2">2&#160;</span>Huan nochipa ompa ocatcayaya se tlacatl xonecuil de ihcuac otlacat. Oquihuicayayahque inahuac in tiopantli, huan oquicahuayayahque inahuac in puerta itoca Cualtzin, maquintlahtlanili limosna in aquin ompa ocalaquiyayahque. 
<span class="verse" id="AC3_3">3&#160;</span>Ihcuac in xonecuil oquitac quen ocalactayahque in Pedro huan Juan ipan in tiopantli, oquintlahtlanili se limosna. 
<span class="verse" id="AC3_4">4&#160;</span>Ihcuac inon in Pedro huan Juan oquiyequitaque huan oquiluic in Pedro: </div>
<div class='p'>―¡Xitechcaqui! </div>
<div class='p'>
<span class="verse" id="AC3_5">5&#160;</span>Inon xonecuil oquichiu cuenta, huan oquinehnehuiliyaya cana quimacanihque itlahten. 
<span class="verse" id="AC3_6">6&#160;</span>Huan in Pedro oquiluic: </div>
<div class='p'>―Ahmo nicpiya niyan plata niyan oro, pero in tlen nicpiya nimitzmacas. Ica tetequihuahyotl in Jesucristo den altepetl Nazaret, ximoquetza huan xinehnemi. </div>
<div class='p'>
<span class="verse" id="AC3_7">7&#160;</span>Huan in Pedro oquiquitzqui in xonecuil ic iyecman huan oquiquetz huan saniman ochicau icxihuan. 
<span class="verse" id="AC3_8">8&#160;</span>Ihcuac inon omoquetz saniman in xonecuil huan opeu nehnemi. Inuan ocalac ihtech in tiopantli nehnentiu huan patlantiu huan temahuestilihtiu in Dios. 
<span class="verse" id="AC3_9">9&#160;</span>Nochin tlacatl oquitaque nehnentinemi huan temahuestilihtinemi in Dios. 
<span class="verse" id="AC3_10">10&#160;</span>Huan quen tel oquimautoyahque huan omomoutihque ica in tlen opanoc. Tleca oquixmatiyayahque yehhua in aquin omotlaliyaya quitlahtlani limosna inahuac in puerta tlen itoca in Cualtzin. </div>
<div class='s'>Tlen oquihto in Pedro ihtech in icaltenco Salomón </div>
<div class='p'>
<span class="verse" id="AC3_11">11&#160;</span>Ocatca se lugar itoca icaltenco Salomón huan ompa oyahque in Pedro huan Juan. In xonecuil aquin oquipahtihque ahmo oquinixcahuayaya huan nochin in tlacamen quen tel oquimautoyahque huan otzecuinque nepa quitasque tlen opanoc. 
<span class="verse" id="AC3_12">12&#160;</span>Ihcuac oquitac inon, in Pedro oquiniluic in tlacamen: </div>
<div class='p'>―Tlacatzitzin den Israel, ¿tleca quen tel nanquimatihque? Ahmo xicnehnehuilican oticpahtihque inin tlacatl ica tochicahualis noso tleca tequin titemahuestiliyahque. 
<span class="verse" id="AC3_13">13&#160;</span>In Dios aquin oquineltocaque tochichicacoluan Abraham huan Isaac huan Jacob, Yehhuatzin aquin omohueyitili Iconetzin Jesús, in aquin namehhuan onantetemactihque inmajco in tequihuahmen. Huan queman Pilato in tequihua tecahcahuasquiyani, namehhuan ahmo onanquinejque. 
<span class="verse" id="AC3_14">14&#160;</span>Masque inon Jesús mahuestic teixpa in Dios, namehhuan onanquitlahtlanilihque maquicahcahua in Pilato se temictiyani. 
<span class="verse" id="AC3_15">15&#160;</span>Ijcon onanquicahuilihque matemictican in aquin techmacalo in nemilistli. Huan Dios oteihxitiloc in Jesús ipan in tlaltecochtli, huan ic inon tehhuan ticchipahuahque. 
<span class="verse" id="AC3_16">16&#160;</span>Huan Dios oquipahtiloc inin tlacatl aquin nanquixmatihque, tleca tehhuan ticneltocahque ica techicahualis inon Jesús. Ijcon nanquitahque quen oquiyecpahtihque tleca ticneltocahque ipan Itocahtzin Jesús. </div>
<div class='p'>
<span class="verse" id="AC3_17">17&#160;</span>’Tlacatzitzin den Israel, nicmati niyan namehhuan niyan namotequihuan ahmo onanquinehnehuiliyayahque tlen onanquichiuticatcahque queman onantetemactihque matemictican in Jesús. 
<span class="verse" id="AC3_18">18&#160;</span>Huan Dios oquimochihuili ijcon in tlen yoquihtohque ic incamac in tetlayolchicaucahuan, quen oquipiyaya tlen tlapanolos in Cristo tetlapehpenil in Dios ica in miquilistli. 
<span class="verse" id="AC3_19">19&#160;</span>Axan tel, ximoyolcuepacan huan mechtlapohpoluilisque namotlahtlacol. Ihcuac inon in Totecohtzin cuali mechyolpacmacalos. 
<span class="verse" id="AC3_20">20&#160;</span>Huan mohualtitlanis in Jesús, Yehhuatzin in tetlapehpenil in Dios aquin omihtoc mechmaquixtilos. 
<span class="verse" id="AC3_21">21&#160;</span>Huan quipiya tlen mocahualos neluicac hasta queman Dios mochihuas nochin in tlen yomihtoc ipan itlahtoltzin. Ijcon yihuehcau otlahcuilohque in tlayolchicaucamen tetlapehpeniluan in Dios. 
<span class="verse" id="AC3_22">22&#160;</span>Ojcon oquiniluic in Moisés aquin tochichicacoltzin: “Dios in Totecohtzin mechualtitlanilos se namocniu, quen onechualtitlanilo nehhuatl. Yeh noyojqui se tlayolchicauqui ica itlahtoltzin Dios. Xicchihuacan cuenta ica nochin tlen mechiluilos. 
<span class="verse" id="AC3_23">23&#160;</span>Tleca mopolosque ihtech ichanihcahuan den Israel nochin tlacatl aquin ahmo quichihuilis cuenta ica Yehhuatzin aquin mechnonotzalos.” Ijcon oquihcuiloc in Moisés. </div>
<div class='p'>
<span class="verse" id="AC3_24">24&#160;</span>’Huan ihcuac onentoya in tlayolchicauqui Samuel hasta axan, nochin in tlayolchicaucamen otlahtohque noyojqui ica tlen panotica axan. 
<span class="verse" id="AC3_25">25&#160;</span>Dios oquincaquiltiloc tochichicacoluan huan yeh in tlen omechualahsic axan, quen Yehhuatzin Dios omoluic in Abraham: “Ica se mochichicaixuiu niquinchihuilis molui cuali nochin tlacamen ipan in tlalticpactli.” 
<span class="verse" id="AC3_26">26&#160;</span>Dios omechualtitlanililoc in Iconetzin achto ica namehhuan, mamechuelitalo namochten ic nanquicahuasque in tlen ahmo cuali.  </div>
<div class='psalmlabel' id='AC4_0'> 4</div>
<div class='s'>In tetiotlatitlaniluan Pedro huan Juan inixpa in tequihuahmen </div>
<div class='p'>
<span class="verse" id="AC4_1">1&#160;</span>Ihcuac mononotzticaten in Pedro huan Juan, ohualahque in tiopixcamen den judeahtecos ihuan in comandante den tiopantli. Noyojqui inuan ohualahque in saduceos. Yehhuan sequin tlamachtiyanimen den itlanahuatil den judeahtecos aquin ahmo oquineltocaque ica in ihxohualistli. 
<span class="verse" id="AC4_2">2&#160;</span>Ocualantoyahque tleca Pedro huan Juan oquinnextilihtoyahque in tlacamen quen in Jesús oihxohuac huan ic inon ihsasque in mijcamen. 
<span class="verse" id="AC4_3">3&#160;</span>Ihcuac inon oquinquitzquihque huan oquincalaquihque telpiloyan huan hasta ic mostla tleca yitiotlac huan ayacmo ocatca tlixcomacalistli. 
<span class="verse" id="AC4_4">4&#160;</span>Huan oquineltocaque miyacten aquin oquicajque in itlahtoltzin Dios huan ic yehhuan oahsic cana macuili mil in tlaneltocanimen san yehhuan tlacamen. </div>
<div class='p'>
<span class="verse" id="AC4_5">5&#160;</span>Ic mostla ipan Jerusalén omosentlalihque in tequihuahmen den altepetl, huan in tetecten, huan in tlamachtiyanimen den itlanahuatil in judeahtecos. 
<span class="verse" id="AC4_6">6&#160;</span>Noyojqui ihuan Anás, yehhua in hueyixtoc den tiopixcamen, huan Caifás huan Juan huan Alejandro huan nochin ichanihcahuan in achtohque den tiopixcamen. 
<span class="verse" id="AC4_7">7&#160;</span>Huan oquintitlanque maquinanacan in Pedro huan Juan, huan oquintlalihque tlanepantla huan oquintlahtlanihque: </div>
<div class='p'>―¿Ica tlen tequihuahyotl, noso aquin omechiluic xicpahtican inon tlacatl? </div>
<div class='p'>
<span class="verse" id="AC4_8">8&#160;</span>Ihcuac inon in Pedro oquiniluic quen Itiotonaltzin Dios ocualmacaloc: </div>
<div class='p'>―Tequihuahmen huan tetecten den Israel, 
<span class="verse" id="AC4_9">9&#160;</span>onantechtlahtlanihque quen oticpalehuihque se cocoxqui, huan quen opahtic. 
<span class="verse" id="AC4_10">10&#160;</span>Tiquihtohuahque namoixpa, maquimatican nochin tlacamen den Israel, inin tlacatl aquin nicanca namoixpa omopahtic ica Itocahtzin Jesucristo tealtepeu itoca Nazaret. Yehhuatzin in aquin namehhuan onantetemactihque matemictican ipan in cruz, huan oteihxitiloc Dios ipan in tlaltecochtli. 
<span class="verse" id="AC4_11">11&#160;</span>Quemaniyan quen se tlacatl quixtlasa tetl tlen ahmo yehui huan satepa san yehhua quinamiquis. Ijcon namehhuan onanteixtlasque in Jesús, huan satepa oquixohuac Yehhuatzin ocachi de nochin. 
<span class="verse" id="AC4_12">12&#160;</span>Niyan aquin oc se cuali techmaquixtilos tleca techmacatoque san Yehhuatzin Itocahtzin Jesús quen Totemaquixticahtzin. </div>
<div class='p'>
<span class="verse" id="AC4_13">13&#160;</span>In tequihuahmen huan in tetecten quen tel oquimautoyahque queman oquitaque in Pedro huan Juan ahmo omomoutihque ic tlanonotzasque, tleca oquimatque quen ahyic omomachtihtoyahque huan ahmo tlen inquisca. Huan ic inon oquichiuque cuenta quen in Pedro huan Juan tehuan onemiyayahque in Jesús. 
<span class="verse" id="AC4_14">14&#160;</span>Huan in tlacatl aquin oquipahtihque ompa ocatca inahuac in Pedro huan Juan, huan ic inon in tequihuahten ahhuel oquinahhuaque. 
<span class="verse" id="AC4_15">15&#160;</span>Ihcuac inon oquitequiutihque maquinquixtican in Pedro huan Juan huan omonohnotzque san yehhuanten, 
<span class="verse" id="AC4_16">16&#160;</span>huan oquihtoque: </div>
<div class='p'>―¿Tlen ticchihuasque ica inin tlacamen? Tleca quimatihque nochten in aquin chancaten Jerusalén quen oquichiuque inin tlamelajcan tlapahtilistli, huan ahhuel tiquixtlasasque. 
<span class="verse" id="AC4_17">17&#160;</span>Ayacmo ticnequihque maquinonotzacan inin tlamachtilistli huan ic inon tiquintlacahualtisque inin inehuan huan axan ayacmo matlanonotzacan ica itlahtol Jesús. </div>
<div class='p'>
<span class="verse" id="AC4_18">18&#160;</span>Ihcuac inon oquinnotzque huan oquinnahuatihque ayacmo matlanonotzacan niyan ayacmo maquinnextilican ica itlahtoltzin Jesús. 
<span class="verse" id="AC4_19">19&#160;</span>Huan in Pedro huan Juan oquiniluihque in tequihuahten: </div>
<div class='p'>―¿Tlen ocachi monequis in Dios? Cox, ¿titetlacamatisque Yehhuatzin noso tamechtlacamatisque? 
<span class="verse" id="AC4_20">20&#160;</span>Tehhuan ahhuel ticahuasque ic titlahtosque in tlen tiquitztoque huan tlen ticactoque. </div>
<div class='p'>
<span class="verse" id="AC4_21">21&#160;</span>Ihcuac inon in tequihuahmen oc sepa oquintlacahualtihque in Pedro huan Juan huan oquincauque, tleca ahmo ocahsihque quen quintlapanoltisque. Huan noyojqui omomoutiyayahque inon tequihuahmen ica in tlacamen den altepetl, tleca nochten oquinuelitahque in tetiotlatitlaniluan huan otemahuestilihticatcahque in Dios ica in tlen opanoc. 
<span class="verse" id="AC4_22">22&#160;</span>Tleca inon tlacatl aquin oquipahtihque ica techicahualis in Dios oquipiyaya ocachi de ompohuali xihuitl. </div>
<div class='p'>
<span class="verse" id="AC4_23">23&#160;</span>Huan queman oquincauque in Pedro huan Juan, oyahque canin ocatcahque in tlaneltocanimen. Huan oquinnotzque nochin in tlen oquiniluihque in tiopixcamen huan in tetecten. 
<span class="verse" id="AC4_24">24&#160;</span>Queman oquicajque inon, nochten omoyolmachtiyayahque ica in Dios huan oquihtohque: </div>
<div class='p'>―Tohueyitahtzin, Tehhuatzin aquin oquimochihuili in neluicactli huan in tlalticpactli huan in atl, huan nochin in tlamantli tlen oncan. 
<span class="verse" id="AC4_25">25&#160;</span>Tehhuatzin ica Tetiotonaltzin oticualmomaquili tetlaquehual David maquihto: </div>
<div class='q'>¿Tleca motlahtolchihuiyahque in tlalticpac tlacamen? </div>
<div class='q'>San tlaluis quinehnehuiliyahque. </div>
<div class='q'>
<span class="verse" id="AC4_26">26&#160;</span>In tequihuahmen den tlalticpactli oteixnamijque, </div>
<div class='q'>huan omosechiuque matecocolican in Totecohtzin Dios huan in Cristo. </div>
<div class='m'>Ijcon oquihcuiloc in David. </div>
<div class='s'>In tlaneltocanimen quitlahtlanihque maquinyolchicahualo in Totecohtzin </div>
<div class='p'>
<span class="verse" id="AC4_27">27&#160;</span>’Tleca ic nele, Herodes huan Poncio Pilato, ihuan in tlacamen omosechiuque ihtech inin hueyi altepetl matecocolican tetlasohconetzin Jesús, aquin omotemacti ica tetequiu. 
<span class="verse" id="AC4_28">28&#160;</span>Yehhuan oquichiuque nochin tlen Tehhuatzin oticmonequilti mapano. 
<span class="verse" id="AC4_29">29&#160;</span>Huan axan, Totecohtzin, xicmotili quen techmohmoutisque huan xitechmoyolchicahuili tehhuan titetlaquehualtzihtzin matitlanonotzacan ica motlahtoltzin huan ahmo matimomoutican. 
<span class="verse" id="AC4_30">30&#160;</span>Mapahtican in cocoxcamen temajco huan matequitihua ica techicahualis in tlachiuten mahuestic ica Itocatzin Moconetzin, in aquin Motlapehpeniltzin toJesús. </div>
<div class='p'>Ijcon omoyolmachtihque. </div>
<div class='p'>
<span class="verse" id="AC4_31">31&#160;</span>Queman otlanque moyolmachtiyahque, ohuehueyocac canin omosentlalihtoyahque huan nochten oquinyolchicahualo ica techicahualis in Itiotonaltzin Dios huan ayacmo omomoutihque matlahtocan ica itlahtoltzin Dios. </div>
<div class='s'>Oquixehxelohque nochin tlen oquipiyayahque </div>
<div class='p'>
<span class="verse" id="AC4_32">32&#160;</span>Huan in miyacten aquin otlaneltocaque san se intlamachilis ocualmatque. Ahmo aquin oquihtohuaya in tlen quipiya san yehhua inuaxca, in tlahmo nochin in tlen oquipiyayahque ooliliutoya sansecnin. 
<span class="verse" id="AC4_33">33&#160;</span>In tetiotlatitlaniluan oquiyecchipauque ica in ihxohualistzin in Totecohtzin Jesús huan molui chicahuac intlahtol. Huan nochin oquinmotiochihuili in Dios. 
<span class="verse" id="AC4_34">34&#160;</span>Ahmo ocatca niyan aquin tlen oquipolohuaya, tleca oquinemacayayahque nochin in tlen oquipiyayahque, tlalten noso calten, huan ocualicayayahque in tomin. 
<span class="verse" id="AC4_35">35&#160;</span>Huan oquitemactiyayahque inmajco in tetiotlatitlaniluan huan yehhuan omoxehxeluiyayahque san quen oquinequiyaya seya. 
<span class="verse" id="AC4_36">36&#160;</span>Ijcon oquichiu se tlacatl itoca José den ichanihcahuan Leví, huan itocahyan Chipre, huan in tetiotlatitlaniluan oquitocahhuihque Bernabé, tlen quihtosnequi in aquin tlayolchicahua. 
<span class="verse" id="AC4_37">37&#160;</span>Inin tlacatl oquinemacac se itlal huan ocualicac in tomin huan oquitemacti inmajco in tetiotlatitlaniluan.  </div>
<div class='psalmlabel' id='AC5_0'> 5</div>
<div class='s'>In tlahtlacoli tlen oquichiuque Ananías huan Safira </div>
<div class='p'>
<span class="verse" id="AC5_1">1&#160;</span>Huan se tlacatl itoca Ananías ihuan isihuau Safira oquinemacaque se intlal. 
<span class="verse" id="AC5_2">2&#160;</span>Huan inon tlacatl oquitemacti in tomin inmajco in tetiotlatitlaniluan, masque oquimocahui sa se chihton ic oquincahcayau. Ihuan oquisematiyaya isihuau. 
<span class="verse" id="AC5_3">3&#160;</span>Ihcuac inon oquiluic in Pedro: </div>
<div class='p'>―Ananías; ¿tleca otimocau ica in Satanás mamitzyolquitzqui huan oticmocahui sequin tomin tlen omitzmacaque ica in tlali tlen oticnemacac? Tel, ¿ticnehnehuiliya cuali titecahcayahuas in Itiotonaltzin Dios? 
<span class="verse" id="AC5_4">4&#160;</span>Inon tlali mohuaxca ocatca. Ahmo oticpiyaya tlen ticnemacas. Huan queman oticnemacac, moyaxca nochin in tomin. ¿Tleca oticnehnehuili ticchihuas inin? Otiistlacat ahmo san ica in tlacatl, in tlahmo hasta ihuan in Dios. </div>
<div class='p'>
<span class="verse" id="AC5_5">5&#160;</span>Queman Ananías oquicac inin, ohuetz mijqui. Huan nochten in aquin oquimatque inon, molui omomoutihque. 
<span class="verse" id="AC5_6">6&#160;</span>Ihcuac inon ohualahque sequin telpopochten, huan oquipipiquihque itlacayo huan oquiquixtihque huan oquihuicaque quitocahque. </div>
<div class='p'>
<span class="verse" id="AC5_7">7&#160;</span>Cana yiyi hora satepa, ocalac isihuau Ananías, huan ahmo oquimatiyaya tlen opanotoya. 
<span class="verse" id="AC5_8">8&#160;</span>Pedro oquitlahtlanic: </div>
<div class='p'>―Xinechilui: ¿Onanquinemacaque in tlali ica in tomin quen onanquihtohque? </div>
<div class='p'>Huan otlananquilic yehhuatl: </div>
<div class='p'>―Ic nele ijcon ic oticnemacaque. </div>
<div class='p'>
<span class="verse" id="AC5_9">9&#160;</span>Ihcuac inon in Pedro oquitlahtlanic: </div>
<div class='p'>―¿Tleca san se onanquimatque namehhuan ic nanquimohsihuiyahque Tetiotonaltzin Totecohtzin? Nepa quiahuac huitzen in aquin oquitocaque monamic huan axan tehhuatl mitzuicasque noyojqui. </div>
<div class='p'>
<span class="verse" id="AC5_10">10&#160;</span>Ic inon yehhuatl ohuetz mijqui icxitla in Pedro. Queman ocalajque in telpopochten ocahsitohque yimijqui, huan oquihuicaque huan oquitocaque inahuac inamic. 
<span class="verse" id="AC5_11">11&#160;</span>Huan omomoutihque nochten in tlaneltocanimen ipan in itiotlayehualoltzin in Dios, ihuan in aquin oquimatque inon tlen opanoc. </div>
<div class='s'>Oquinextiliyayahque ica tlachiuten mahuestic </div>
<div class='p'>
<span class="verse" id="AC5_12">12&#160;</span>Huan oquichihuayayahque in tetiotlatitlaniluan tlanepantla den tlacamen miyac tlachiuten mahuestic tlen ic quichihuasque cuenta, huan nochten omosentlaliyayahque ipan Icaltenco in Salomón. 
<span class="verse" id="AC5_13">13&#160;</span>Niyan aquin den oc sequinten omoixcohyehuiyayahque inuan monelosque in tlaneltocanimen huan in tlacamen molui oquinuelitayayahque. 
<span class="verse" id="AC5_14">14&#160;</span>Huan miyac tlacamen huan sihuamen oquineltocaque ica in Totecohtzin. 
<span class="verse" id="AC5_15">15&#160;</span>Noyojqui oquinquixtiyayahque in cocoxcamen ipan ohtli, huan oquintlaliyayahque ipan tlapechtli. Huan queman opanohuaya in Pedro, macana huetzis isehualyo ipan yehhuan ic mapahtican. 
<span class="verse" id="AC5_16">16&#160;</span>Huan hasta den oc sequin hueyi altepemen tlen caten tlanahuac, ohualahque miyac tlacamen ipan Jerusalén. Huan oquinualicayayahque incocoxcahuan huan in aquin oquipixtoyahque in ahmo cuali yehyecatl, huan nochten opahtiyayahque. </div>
<div class='s'>Oquinmohsihuiyayahque in tetiotlatitlaniluan </div>
<div class='p'>
<span class="verse" id="AC5_17">17&#160;</span>Ihcuac inon in achtohque den tiopixcamen huan in saduceos, yehhuan aquin oquipalehuiyayahque, molui oquinnexicaluiyayahque. 
<span class="verse" id="AC5_18">18&#160;</span>Huan oquinquitzquihque presos in tetiotlatitlaniluan, huan oquincalaquihque ipan in telpiloyan. 
<span class="verse" id="AC5_19">19&#160;</span>Huan tlayohua se ángel den Totecohtzin oquintlapo in puertas den telpiloyan huan oquinquixti. Huan oquiniluic: </div>
<div class='p'>
<span class="verse" id="AC5_20">20&#160;</span>―Xiyacan ximoquetzacan ihtech in tiopantli huan xiquinnonotzacan nochin tlacamen ica in tlahtoli de inin yancuic nemilistli. </div>
<div class='p'>
<span class="verse" id="AC5_21">21&#160;</span>Queman oquicajque inon, ic tlapoyaucan ocalajque ihtech in tiopantli huan opeuque quinextiliyahque. </div>
<div class='p'>Ihcuac inon in achtohque den tiopixcamen omosentlalihque ihuan in hueyi junta den Israel, quihtosnequi nochin in tetecten den judeahtecos, huan oquintequiutihque maquinanacan in tetiotlatitlaniluan de ihtech in telpiloyan. 
<span class="verse" id="AC5_22">22&#160;</span>Huan queman oahsitohque in topilihten ihtech in telpiloyan, ayacmo oquinahsitohque. Huan omocuepque tlanahuatiyahque: </div>
<div class='p'>
<span class="verse" id="AC5_23">23&#160;</span>―Oticahsitohque yec tzactoc in telpiloyan huan in soldados oquipihpixtoyahque iixpa in puertas, huan queman otitlatlapohque, ahmo aquin oticahsitohque tlahtec. </div>
<div class='p'>
<span class="verse" id="AC5_24">24&#160;</span>Queman oquicajque inon, in achtoque den tiopixcamen huan in comandante omotlahtlanihque se huan oc seya: </div>
<div class='p'>―¿Tlen panos axan? </div>
<div class='p'>
<span class="verse" id="AC5_25">25&#160;</span>Ihcuac inon oahsic se tlacatl quihtotiu: </div>
<div class='p'>―In tlacamen aquin onanquincalaquihque telpiloyan yiompa caten tiopan tlamachtihtoque ica in oc sequin tlacamen. </div>
<div class='p'>
<span class="verse" id="AC5_26">26&#160;</span>Ihcuac inon in comandante oya ihuan in topilihten huan oquinualicac in tetiotlatitlaniluan, huan ahmo oquincocoliyayahque, tleca omomoutiyayahque cana quintemacasquiyanihque in oc sequinten. 
<span class="verse" id="AC5_27">27&#160;</span>Queman oquinualicahque, oquintlalihque iixpa in tequihuahmen den tiopantli, huan in hueyixtoc den tiopixcamen oquiniluic: </div>
<div class='p'>
<span class="verse" id="AC5_28">28&#160;</span>―Tehhuan otamechtlacahualtihque namehhuan ayacmo xitlanextilican ica itlahtol Jesús. ¿Huan tlen onanquichiuque? Namehhuan yonanquimiyaquilihque namotlahtol ipan Jerusalén huan nanquinequihque nantechtlahtlacoltisque ic omic inon Jesús. </div>
<div class='p'>
<span class="verse" id="AC5_29">29&#160;</span>Ihcuac inon otlananquilic in Pedro ihuan in oc sequin tetiotlatitlaniluan: </div>
<div class='p'>―Ticpiyahque tlen tictlacamatisque in Dios huan ahmo in tlacamen. 
<span class="verse" id="AC5_30">30&#160;</span>In Dios den tochichicacoluan oteihxitiloc in Jesús aquin namehhuan onantemictihque, quen onantetemactihque matemasohualtican ipan in cruz. 
<span class="verse" id="AC5_31">31&#160;</span>Dios oquimotlalili in Jesús huehcapa canin ocachi mahuestic huan oquimochihuili Totecohtzin huan Totemaquixticahtzin. Yehhuatl in aquin oquinmocahuili mamoyolcuepacan in tlacamen den Israél huan maquintlapohpoluican intlahtlacol. 
<span class="verse" id="AC5_32">32&#160;</span>Inin tlahtoli tehhuan ticchipahuahque huan noyojqui quichipahualo Itiotonaltzin Dios. Yehhuatzin in aquin Dios quinmomaquilihtoc mamocahualo inyolihtec in aquin tetlacamatisque. </div>
<div class='p'>
<span class="verse" id="AC5_33">33&#160;</span>Queman oquicajque in tiopixcamen, ocualanque huan oquinequiyayahque quinmictisque. 
<span class="verse" id="AC5_34">34&#160;</span>Huan ocatca se tequihua itlanehnehuilis fariseo itoca Gamaliel, huan ocatca tlamachtiyani ica itlanahuatil in judeahtecos. Huan oquihuelitayayahque molui in tlacamen. Yehhuatl omoquetz huan oquinahuati maquinquixtican san chihton in tetiotlatitlaniluan. 
<span class="verse" id="AC5_35">35&#160;</span>Ihcuac inon oquiniluic in tequihuahmen: </div>
<div class='p'>―Tlacamen den Israel, xicchihuacan cuenta quen nanquichihuasque ihuan inin tlacamen. 
<span class="verse" id="AC5_36">36&#160;</span>Tleca nanquilnamiquihque namehhuan ayamo temouti huehcau, omohueyili se tlacatl itoca Teudas huan oquihto mach yehhua se tlacatl hueyi iquisca. Huan oquipantocaque cana nahue ciento tlacamen. Huan oquitemo inemictilis huan omochayauque nochin aquin oquipantocayayahque huan ojcon omotlamixexelohque. 
<span class="verse" id="AC5_37">37&#160;</span>Satepa, ipan in tonali queman oquiquixtihque censo, noyojqui omohueyili in Judas, itocahyan Galilea, huan miyacten oquicuitlapanuiyayahque, huan noyojqui oquitemo inemictilis huan omochachayauque nochin in aquin oquicuitlapanuiyayahque. 
<span class="verse" id="AC5_38">38&#160;</span>Ic inon, xiquincahuacan inin tlacamen huan ahmo ximocalactican inuan, tleca tla inin tlahtoli ca itlanehnehuilis tlacatl, ijcon tlamis tlamach. 
<span class="verse" id="AC5_39">39&#160;</span>Huan tla nele den Dios, namehhuan ahhuel nanquixitinisque. Ximomaluican ahmo nanteixnamiquihque in Dios. </div>
<div class='p'>
<span class="verse" id="AC5_40">40&#160;</span>Oquihtohque nochten mach cuali ocatcayaya inon itlahtol in Gamaliel. Oquinnotzque in tetiotlatitlaniluan huan oquinuihhuitejque huan oquintlacahualtihque ayacmo matlanonotzacan ica itlahtoltzin Jesús, huan ic satepa oquincahcauque. 
<span class="verse" id="AC5_41">41&#160;</span>Huan yehhuan oquisque iixpa in tequihuahmen, molui pactihue tleca Dios omocahualoc maquimpinautican tepampa in Jesús. 
<span class="verse" id="AC5_42">42&#160;</span>Huan mostli ipan inchan huan ipan tiopan ahmo omotzecohque ic oquinnextiliyayahque ica itlahtoltzin Jesús.  </div>
<div class='psalmlabel' id='AC6_0'> 6</div>
<div class='s'>Oquintocahhuiyayahque in chicome tetlaxehxelohuanimen </div>
<div class='p'>
<span class="verse" id="AC6_1">1&#160;</span>Ipan inon tonali oquimiyaquilihque in tlaneltocanimen. Huan in aquin otlahtohuayahque ica intlahtol griego opeuque quintenehuahque ica in judeahtecos, huan oquihtohuayahque mach ahmo quinyecchihuahque cuenta ica in viudas griegohtecas queman omoxehxelohuayahque mostli in tlacuali. 
<span class="verse" id="AC6_2">2&#160;</span>Ihcuac inon in mahtlactli huan ome tetiotlatitlaniluan oquinsentlalihque nochin tlaneltocanimen huan oquiniluihque: </div>
<div class='p'>―Ocachi cuali ahmo matimotzecocan ic titlanonotzasque ica itlahtoltzin Dios ic maticxehxelocan tlacuali. 
<span class="verse" id="AC6_3">3&#160;</span>Ic inon, tocnihuan, xiquintemocan chicome tlacatl ic namehhuan, aquin ahmo tlacahcayauqui, huan aquin tlanehnehuiliyahque, huan aquin quipiyahque in techicahualis Itiotonaltzin in Dios. Huan xiquinmacacan inon tequitl. 
<span class="verse" id="AC6_4">4&#160;</span>Huan tehhuanten timoyolmachtisque huan tiquinnextilisque ica itlahtoltzin Dios. </div>
<div class='p'>
<span class="verse" id="AC6_5">5&#160;</span>Omosechiuque nochten ic tlen oquihtohque in tetiotlatitlaniluan, huan oquitlapehpenihque in Esteban, se tlacatl aquin yec otlaneltocayaya huan quiyolquitzquihtoc in techicahualis Itiotonaltzin in Dios. Huan noyojqui oquintlapehpenihque in Felipe, huan Prócoro, huan Nicanor, huan Timón, huan Parmenas, huan Nicolás, yeh se tlacatl ochantiyaya Antioquía. Yehhuatl se griegohteco aquin oquineltocac quen judeahteco. 
<span class="verse" id="AC6_6">6&#160;</span>Saniman oquinualicahque iixpa in tetiotlatitlaniluan huan omoyolmachtihque huan oquitlalihque inman ipan yehhuan, maquinyolchicahuacan maquintlalilican intequiu. </div>
<div class='p'>
<span class="verse" id="AC6_7">7&#160;</span>Huan ocachi omochayau itlahtoltzin Totecohtzin huan ipan Jerusalén ocachi oquimiyaquilihque in tlaneltocanimen, huan otlaneltocaque miyac tiopixcamen ica in Jesucristo. </div>
<div class='s'>Oquiquitzquihque preso in Esteban </div>
<div class='p'>
<span class="verse" id="AC6_8">8&#160;</span>Oquichihuayaya in Esteban miyac tlachiuten mahuestic iixpa in tlacamen, tleca Dios oquimacaloc tequihuahyotl huan oquihuelitaloc. 
<span class="verse" id="AC6_9">9&#160;</span>Ihcuac inon sequin tlacamen den ololi itoca Esclavos Libertados opeuque motlahtolchihuiyahque ica in Esteban. Huan oquimpalehuihque oc sequin tlacamen den altepemen den Cirene, huan den Alejandría, huan den tlali Cilicia, huan den tlali Asia. 
<span class="verse" id="AC6_10">10&#160;</span>Huan ahhuel oquixnamiquiyayahque in Esteban tleca otlahtohuaya ica tetlanehnehuilis Itiotonaltzin in Dios. 
<span class="verse" id="AC6_11">11&#160;</span>Ihcuac inon oquintlaxtlahuihque sequin ica mamotencuacan quen Esteban otepactecatoya ica itlahtol in Moisés huan ica Yehhuatzin Dios. 
<span class="verse" id="AC6_12">12&#160;</span>Ijquin oquichiuque maquicocolican in Esteban in tetecten huan in tlamachtiyanimen den itlanahuatil Moisés. Huan oquiquitzquihque huan ocuicaque iixpa in tequihuahmen. 
<span class="verse" id="AC6_13">13&#160;</span>Huan oquintemohque in aquin quichipahuahque: </div>
<div class='p'>―Inin tlacatl nochipa quipacteca inin tiopantli huan itlanahuatil Moisés. 
<span class="verse" id="AC6_14">14&#160;</span>Oticajque queman oquihto mach inon Jesús tealtepeu Nazaret quixitinis inin tiopantli huan quipatilis itlanehnehuilis Moisés. </div>
<div class='p'>
<span class="verse" id="AC6_15">15&#160;</span>Ihcuac inon, queman oquitaque in Esteban in tequihuahmen huan nochin in aquin ompa oyehuatoyahque, oquitaque nesi ixayac in Esteban quen ixayac se ángel.  </div>
<div class='psalmlabel' id='AC7_0'> 7</div>
<div class='s'>Quenin Esteban omopalehui </div>
<div class='p'>
<span class="verse" id="AC7_1">1&#160;</span>Ihcuac inon in hueyixtoc den tiopixcamen oquitlahtlani in Esteban: </div>
<div class='p'>―Tel, ¿melahuac tlen ic omitzteluihque? </div>
<div class='p'>
<span class="verse" id="AC7_2">2&#160;</span>Huan otlananquilic yehhuatl: </div>
<div class='p'>―Tocnihuan huan totatahhuan, xinechcaquican. Tohueyitahtzin Dios mahuestic oquimonextilili tochichicacoltzin Abraham queman ocatca ipan tlali Mesopotamia, ihcuac ayamo yau mochantiya Harán. 
<span class="verse" id="AC7_3">3&#160;</span>Huan oquimoluilic in Dios: “Xicahua motlal huan nochin mochanihcahuan, huan xiyau ipan in tlali tlen nehhua nimitznextilis.” 
<span class="verse" id="AC7_4">4&#160;</span>Ihcuac inon oquis Abraham den tlali Caldea huan oya mochantlaliya ic Harán. Huan ihcuac omic itata Abraham, Dios omohualicac ipan inin tlali canin namehhuan nancaten axan. 
<span class="verse" id="AC7_5">5&#160;</span>Huan ahmo oquimomaquili niyan tlen tlali nican, niyan canin quitlalis icxi, huan Dios oquimocalactili itlahtoltzin quimacalos satepa inon tlali. Huan satepa ihcuac miquis, inin tlali ihuaxca yes ipiluan, masque ipan inon tonali Abraham ayamo oquipiyayaya ipiluan. 
<span class="verse" id="AC7_6">6&#160;</span>Huan Dios oquimoluilic quen ichichicaixuihuan in Abraham mochantisque quen sentlapalchanimen ihtech se tetlal para nahue ciento xihuitl. Huan ompa yesque tlaquehualten aquin ahmo quinmaluisque. 
<span class="verse" id="AC7_7">7&#160;</span>Huan noyojqui oquimoluilic in Dios: “Nehhua niquintlapanoltis inon tlacamen aquin quinchihualtisque tlaquehualten, huan satepa quisasque de ompa inon techichicaixuihuan huan nechmahuestilisque ipan inin tlali.” 
<span class="verse" id="AC7_8">8&#160;</span>Ihcuac inon Dios omotlahtolnamijque ihuan Abraham, huan omotequiuti maquitlali in ixmatcayotl den judeahteco ipan nochten telpocamen, ijcon maquinehnehuilican yehhuan tehuaxca in Dios. Ic inon, queman otlacat iconeu in Abraham itoca Isaac, ipan chicueyi tonali Abraham oquitlalili in ixmatcayotl huan noyojqui ijcon oquichiu Isaac ica iconeu Jacob, huan ojcon oquichiu Jacob ica in mahtlactli huan ome ipiluan aquin in tetatahmen den ololten den Israel. </div>
<div class='p'>
<span class="verse" id="AC7_9">9&#160;</span>’Huan inohque ipiluan Jacob tochichicacoluan. Huan se de yehhuan itoca José oquinexicaluiyayahque in icnihuan huan ic inon oquinemacaque. Huan in aquin oquicouque ocuicaque ipan in tlali Egipto. Huan in Dios omopalehui in José. 
<span class="verse" id="AC7_10">10&#160;</span>Huan masque molui oquimohsihuihque, oquimaquixtiloc in Dios. Oquimacaloc itlanehnehuilis in José huan oquihuelitac in hueyixtoc den Egipto itoca Faraón. Huan in Faraón oquitocahhui quen tequihua den Egipto huan ocuicac nochin tequitl ipan ichan in hueyixtoc. </div>
<div class='p'>
<span class="verse" id="AC7_11">11&#160;</span>’Ihcuac inon ohuala se hueyi apistli huan oquitlapanoltiyayahque ipan in tlali Egipto huan ipan tlali Canaán, huan tochichicacoluan oquitlamihque tlen quicuahtiyesque. 
<span class="verse" id="AC7_12">12&#160;</span>Huan queman Jacob oquicac ic Egipto oncan tlen quicuasque, oquintitlan in tochichicacoluan in achto viaje. 
<span class="verse" id="AC7_13">13&#160;</span>Ic oupa oyahque, José omoteixmatilti ihuan icnihuan. Huan oquinuicac iixpa in hueyixtoc Faraón maquinixmati ichanihcahuan José yehhuan judeahtecos. 
<span class="verse" id="AC7_14">14&#160;</span>Ihcuac inon José otlatequiuti maquianacan itata Jacob huan nochten ichanihcahuan. Huan yehhuan ocatcahque yehpohuali huan caxtoli tlacatl. 
<span class="verse" id="AC7_15">15&#160;</span>Ojcon opanoc huan Jacob oya mochantiya ipan tlali Egipto, canin omic huan satepa omijque oc sequin tochichicacoluan. 
<span class="verse" id="AC7_16">16&#160;</span>Satepa oquinuicaque intlacayo ipan in altepetl Siquem, huan ompa oquintocaque ipan se tlacoyoctli. Inon tlacoyoctli yeh in tlen achto Abraham oquicohuili ipiluan in Hamor ipan altepetl Siquem huan anquimati quesqui ipatiu. </div>
<div class='p'>
<span class="verse" id="AC7_17">17&#160;</span>’Opanoc miyac xihuitl huan opolihuiyaya oc chihton ic quisasque in israeltecos quen Dios omocalacti tetlahtol ihuan Abraham. Huan omomiyaquilihtohque inon tochichicacoluan nepa Egipto. 
<span class="verse" id="AC7_18">18&#160;</span>Ihcuac inon omochiu hueyixtoc se tlacatl in aquin ahmo oquixmat in José. 
<span class="verse" id="AC7_19">19&#160;</span>Inon hueyixtoc oquincahcayau in tochichicacoluan huan ahmo oquinmalui. Huan oquiniluic maquintohuetzocan impiluan aquin tlacatis telpocatl, huan ijcon mamiquican huan ahmo mamiyaquilican ocachi inon tlacamen. 
<span class="verse" id="AC7_20">20&#160;</span>Ipan inon tonali otlacat in Moisés huan Dios otepacti in conetl. Itata ihuan inana oquiscaltihque ipan ichan cana yiyi metztli. 
<span class="verse" id="AC7_21">21&#160;</span>Ohualahsic in tonali maquixtohuetzocan, huan oquian in conetl iichpocau in hueyixtoc den Egipto huan oquiyoliti quen ihuaxca. 
<span class="verse" id="AC7_22">22&#160;</span>Ic inon, Moisés oquixtlamachtihque ica nochin in tlen oquimatiyayahque in tlacamen den Egipto, huan ocatca molui yolchicahuac ica tlen oquihtohuaya huan tlen oquichihuayaya. </div>
<div class='p'>
<span class="verse" id="AC7_23">23&#160;</span>’Queman inon Moisés oquipiyayaya ompohuali xihuitl, oquinec quinitas ichantlacahuan, yeh in tlacamen israeltecos. 
<span class="verse" id="AC7_24">24&#160;</span>Ompa oquitac quen se tlacatl egipciohteco oquihuihhuitectoya se itlacaicniu, huan oquipalehui inon ichantlacau. Omomacuep in Moisés huan ic inon oquimicti in egipciohteco. 
<span class="verse" id="AC7_25">25&#160;</span>Tleca Moisés oquinehnehuiliyaya mach icnihuan in israeltecos quichihuasque cuenta quen Dios quinmaquixtisque ica yehhuatl, huan yehhuan ahmo oquichiuque cuenta ojconon. 
<span class="verse" id="AC7_26">26&#160;</span>Ic mostla Moisés omopachoc innahuac ome itlacaicnihuan aquin omotehuihtoyahque huan quen yehhuatl oquinec quinxelos, oquiniluic: “Namehhuan nanicnimen; ¿tleca nanmotehuiyahque se huan oc seya?” 
<span class="verse" id="AC7_27">27&#160;</span>Ihcuac inon in aquin ahmo oquimalui aquin ihuan omocualantihtoya oquixtopeu se lado in Moisés huan oquiluic: “¿Huan aquin omitztlali cahso quen tequihua huan tlixcomacani ica tehhuanten? 
<span class="verse" id="AC7_28">28&#160;</span>¿Ticnequi tinechmictis noyojqui quen yalua oticmicti in egipciohteco?” 
<span class="verse" id="AC7_29">29&#160;</span>Queman oquicac inin, Moisés ocholo huan oya ipan in tlali Madián. Huan ompa ocatca quen sentlapalchani, huan oquimpix ome ipiluan. </div>
<div class='p'>
<span class="verse" id="AC7_30">30&#160;</span>’Opanoc cana ompohuali xihuitl huan se tonali ic ocatcayaya ipan se acahualtlahtli inahuac se tepetl itocahyan Sinaí, oquimonextili se ángel ipan itleyo in tletl quen san opanchichina in sahsal. 
<span class="verse" id="AC7_31">31&#160;</span>Moisés quen tel oquimat ica in tlen oquitztehuac huan queman omopacho maquiyequita, otetlahtolcac in Totecohtzin huan oquimihtaluihtehuac: 
<span class="verse" id="AC7_32">32&#160;</span>“Nehhuatl in Dios den mochichicacoluan, yehhuan Abraham huan Isaac huan Jacob.” Ihcuac inon Moisés opeu huehueyoca ica moucayotl huan ahmo oixcohyeu quiitas. 
<span class="verse" id="AC7_33">33&#160;</span>Huan in Totecohtzin oquimoluilic: “Xiquixti motecac tleca canin tiihcatica tlali molui mahuestic. 
<span class="verse" id="AC7_34">34&#160;</span>Nehhuatl niquitztoc quenin tlapanohuahque nopiluan nepa tlali Egipto, huan nicactoc quen tenahque, huan onitemo ic niquinquixtis. Xihuala tel, huan nimitztitlanis Egipto.” </div>
<div class='p'>
<span class="verse" id="AC7_35">35&#160;</span>’Yeh in Moisés aquin achto oquixtlasque huan oquiluihque: “¿Aquin omitztlali cahso quen tequihua huan tlixcomacani?” Dios oquimotitlanili quen tequihua huan tlamaquixtiyani huan oquipalehui in ángel aquin oquimonextili ipan inon sahsal ipan in acahualtlahtli. 
<span class="verse" id="AC7_36">36&#160;</span>Yeh in Moisés aquin oquinquixti tochichicacoluan quiahuac in Egipto, huan oquichiu in tlachiuten mahuestic tlen ic quichihuasque cuenta ica in Dios ipan inon tlali, huan ipan in mar itoca Mar Chichiltic, huan ipan in acahualtlahtli cana oc se ompohuali xihuitl. 
<span class="verse" id="AC7_37">37&#160;</span>Inin Moisés yehhua in aquin oquiniluic in tlacamen den Israel: “Dios mechmohualtitlanilis se tlayolchicauqui quen onechualtitlan nehhuatl, huan yehhuatl quisas se de namehhuan. Xicchihuacan cuenta ica yehhuatl.” 
<span class="verse" id="AC7_38">38&#160;</span>Noyojqui Moisés yeh in aquin ihuan ocatca in tlacamen den Israel ipan in acahualtlahtli, huan ihuan in ángel aquin ihuan otlahto ipan in tepetl itoca Sinaí. Ocatca ihuan tochichicacoluan huan oquiselic in tlahtoli de nemilistli matechpanolti. </div>
<div class='p'>
<span class="verse" id="AC7_39">39&#160;</span>’Huan tochichicacoluan ahmo oquinejque quitlacamatisque, huan oquixtlasque huan inyolihtec yoquinequiyayahque mocuepasque Egipto. 
<span class="verse" id="AC7_40">40&#160;</span>Ic inon oquiluihque in Aarón icniu in Moisés: “Ticnequihque xitechchihchihuili dioses matechyecanacan tehhuan, tleca ahmo ticmatihque tlen oquipanoc inon Moisés aquin otechquixti Egipto.” 
<span class="verse" id="AC7_41">41&#160;</span>Ihcuac inon oquichihchihuilihque se cuacue tlamachihchiutli huan oquitlaolichtique. Oquinmictilihque yolcamen ic maquimahuestilican inon tlamachihchiutli. 
<span class="verse" id="AC7_42">42&#160;</span>Ihcuac inon Dios oquixohuac den yehhuanten huan omocahuilihque maquimahuestilican in sitlalten den neluicactli. Ojcon ca ipan iamau se tlayolchicauqui canin omoluic in Dios: </div>
<div class='q'>Namehhuantzitzin israeltecos, nanquinehnehuiliyahque nannechmahuestiliyahque ihcuac onanquitlaolichtihque ipan in ompohuali xihuitl ipan inon acahualtlahtli. </div>
<div class='q'>
<span class="verse" id="AC7_43">43&#160;</span>Huan onanquihuicayayahque ipalia in tlamachihchiutli itoca Moloc, </div>
<div class='q'>aquin onanquimahuestiliyayahque ihuan isitlal oc se tlamachihchiutli itoca Renfán, </div>
<div class='q'>yehhuan tlamachihchiuten tlen namehhuan onanquichiuque maquimahuestilican. </div>
<div class='q'>Huan ic inon namechquixtilis namotlal huan namechtitlanis ipan tlali Babilonia. </div>
<div class='p'>
<span class="verse" id="AC7_44">44&#160;</span>’Ihcuac ocatcahque ipan in acahualtlahtli oquipiyayahque tochichicacoluan in manteado cali quen in tiopan canin oquieuque in itlanahuatil Moisés. Oquichiuque inon tiopan quen Dios oquimonextili in Moisés. 
<span class="verse" id="AC7_45">45&#160;</span>Tochichicacoluan oquiselihque inon tiopan quen intetlocolil huan ocualicaque ipan yancuic intlal. Yeh in Josué aquin oquintlicanaltiyaya queman oquincuilihque intlal in oc sequin tlacamen aquin Dios oquinquixtiloc. Ijcon ocatca ihcuac ohualnexohuac in hueyixtoc David. 
<span class="verse" id="AC7_46">46&#160;</span>Yehhuatl oquitlahuelitalo in Dios huan oquinec quichihchihuas tecaltzin Dios aquin temahuestiliyahque ichanihcahuan in Jacob. 
<span class="verse" id="AC7_47">47&#160;</span>Huan yeh in iconeu David itoca Salomón aquin oquichihchiu inon tecaltzin Dios. 
<span class="verse" id="AC7_48">48&#160;</span>Huan in Dios aquin ilohuac neluicac ahmo mochantilo ipan cali tlamachihchiutli. Quen oquihto se tlayolchicauqui: </div>
<div class='q'>
<span class="verse" id="AC7_49">49&#160;</span>Mihtohua Totecohtzin, </div>
<div class='q'>Nehhua nitequihua ipan neluicatli canin nimotlaliya, </div>
<div class='q'>huan in tlalticpactli yeh in tlen ipan nicsehuis nocxi. </div>
<div class='q'>¿Tlen cali nannechchihchihuilisque? </div>
<div class='q'>¿Tleca ticnehnehuiliyahque nicnequis campa nimosehuis? </div>
<div class='q'>
<span class="verse" id="AC7_50">50&#160;</span>Cox, ¿ahmo nehhuatl aquin oquinmochihchiu nochin inin tlamantli? </div>
<div class='p'>
<span class="verse" id="AC7_51">51&#160;</span>Noyojqui oquiniluic in Esteban: </div>
<div class='p'>―Huan namehhuan nochipa tequin mohsiucamen huan ahmo nanquitlacamatihque itlahtoltzin Dios. Namehhuan nanquichihuahque ijcon quen namochichicacoluan quen nochipa nanquixnamiquihque in Itiotonaltzin Dios. 
<span class="verse" id="AC7_52">52&#160;</span>Tleca namochichicacoluan ahmo oquichiuque cuenta ica intlahtol inon tetlanonotzcahuan Dios. Oquinmictihque yehhuan aquin oquihtohque quen hualuilohuas in Tlamelajcatzintli Jesús, huan queman ohualuilohuac, onantetemactihque matemictican. 
<span class="verse" id="AC7_53">53&#160;</span>Ahmo onantetlacamatque, masque onanquiselihque in itlahtoltzin Dios tlen omechpanoltilihque in ángeles. </div>
<div class='s'>Quen oquimictihque in Esteban </div>
<div class='p'>
<span class="verse" id="AC7_54">54&#160;</span>Queman in tlacamen oquicajque inon itlahtol Esteban, ocualanque hasta omotlancuechohque. 
<span class="verse" id="AC7_55">55&#160;</span>Huan in Esteban quiyolquitzquihtoc Itiotonaltzin Dios, huan oahcotlachix neluicac huan oquitac in tlanextli canin ilohuac in Dios, huan oteitac in Jesús motelquetzalohtoc ipan iyecmatzin in Dios. 
<span class="verse" id="AC7_56">56&#160;</span>Ic inon in Esteban oquihto: </div>
<div class='p'>―Xiquitacan, nepa neluicac niquita in Tetiachicau ica nochin tlacatl moquetzalohtoc ipan teyecmatzin in Dios. </div>
<div class='p'>
<span class="verse" id="AC7_57">57&#160;</span>Huan yehhuan omonacastzajque huan ocoutzahtzihque chicahuac huan ocualquitzquihque in Esteban. 
<span class="verse" id="AC7_58">58&#160;</span>Huan oquiquixtihque quiahuac ipan in altepetl huan opeuque quitemacahque. Huan in motencuanimen oquicautejque impampijca inahuac in tlahpiyani den tiopixcamen itoca Saulo. 
<span class="verse" id="AC7_59">59&#160;</span>Huan ihcuac oquitemacatoyahque, in Esteban otzahtzic in Dios huan oquihto: </div>
<div class='p'>―Notecohtzin Jesús, xicmoselili nonemilis. </div>
<div class='p'>
<span class="verse" id="AC7_60">60&#160;</span>Satepa omotlancuaquetz huan otzahtzic chicahuac: </div>
<div class='p'>―Notecohtzin, ahmo xiquinmotlahtlacoltili inin tlacamen. </div>
<div class='p'>Huan satepa de ihcuac oquihto inon, omic.  </div>
<div class='psalmlabel' id='AC8_0'> 8</div>
<div class='s'>Saulo quincocoliya in tlaneltocanimen </div>
<div class='p'>
<span class="verse" id="AC8_1">1&#160;</span>Huan Saulo ihuan oquisematiyayahque in aquin oquimictihque. Inon tonali opeu se hueyi tlamatecalistli ipan itiotlayehualoltzin ompa Jerusalén. Omoxexelohque nochten inon tlaneltocanimen huan omochayauque ipan in tlali Judea huan Samaria, huan omocauque Jerusalén san yehhuan in tetiotlatitlaniluan. 
<span class="verse" id="AC8_2">2&#160;</span>Huan oc sequin tlaneltocanimen oquitocaque in Esteban huan molui ic otlocoxque. 
<span class="verse" id="AC8_3">3&#160;</span>Ijconon Saulo molui oquintlahuelitac in tlaneltocanimen, huan ocalaquiyaya sehse inchahchan huan oquinquixtiyaya ipan cali huan oquintotoxohtaya in tlacamen huan sihuamen, huan oquinuicac ihtech telpiloyan. </div>
<div class='s'>Otlanonotzque in yancuic itlahtoltzin Cristo ipan in altepetl Samaria </div>
<div class='p'>
<span class="verse" id="AC8_4">4&#160;</span>Huan yehhuan aquin ocholohque Jerusalén otlanonotzayayahque ica in yancuic itlahtoltzin Cristo ic nohuiyan canic oyayahque. 
<span class="verse" id="AC8_5">5&#160;</span>Huan ijcon se tlaxelohuani itoca Felipe oya ipan in altepetl Samaria huan opeu quinnonotza ica in itlahtoltzin Cristo. 
<span class="verse" id="AC8_6">6&#160;</span>Huan in tlacamen omosentlaliyayahque huan nochten oquichiuque cuenta in tlen oquiniluiyaya in Felipe. Huan noyojqui oquitayayahque quen molui mahuestic in tiotlachiuten tlen oquichihuayaya. 
<span class="verse" id="AC8_7">7&#160;</span>Tleca oquimpahti miyacten in aquin oquipiyayahque in ahmo cuali yehyecatl. Huan ijcon tzahtzitihue ihcuac oquisayayahque. Noyojqui oquimpahti miyacten aquin mocoupitzquetzticaten huan in xonecuilten. 
<span class="verse" id="AC8_8">8&#160;</span>Huan ipan inon altepetl nochten opactoyahque. </div>
<div class='p'>
<span class="verse" id="AC8_9">9&#160;</span>Huan ocatca se tlacatl itoca Simón. Huan omotenextiliyaya tlamatqui. Ijcon oquincahcayahuayaya in tlacamen den altepetl Samaria. Huan oquihtohuaya: “Nele neh nicmati.” 
<span class="verse" id="AC8_10">10&#160;</span>Nochin oquineltocayayahque ica yehhua. Ijconon nochten ocualsematque inon tlacatl huelis yehhua ichicahualistzin Dios. </div>
<div class='p'>
<span class="verse" id="AC8_11">11&#160;</span>Huan ica yehhua oquichihuayayahque cuenta, tleca yihuehcau oquincahcayahuayaya ica in tlamatcayotl. 
<span class="verse" id="AC8_12">12&#160;</span>Huan oquineltocaque itlahtol Felipe, quen oquinnonotz ica tetlatequiutilistzin Dios huan quen cuali maquisasque ica Itocahtzin Jesucristo. Huan ic inon omocuatequihque nochten quen tlacamen huan sihuamen. 
<span class="verse" id="AC8_13">13&#160;</span>Noyojqui Simón oquineltocac huan omocuatequi. Huan ijcon oquicuitlapanuic in Felipe, huan tequin oquihuelitac quen oquichihuayaya ica iman in tlanextilisten huan in tlachiuten mahuestic. </div>
<div class='p'>
<span class="verse" id="AC8_14">14&#160;</span>Huan oquimatque in tetiotlatitlaniluan aquin ocatcahque Jerusalén quen oquiselihque itlahtoltzin Dios in tlacamen den Samaria. Oquintitlanque ompa in Pedro huan Juan. 
<span class="verse" id="AC8_15">15&#160;</span>Ihcuac oahsihque, omoyolmachtihque ica in tlaneltocanimen den Samaria, mateselican in Itiotonaltzin Dios. 
<span class="verse" id="AC8_16">16&#160;</span>Tleca ayamo quinualahsilotoc niyan se de yehhuan. San omocuatequihque ica Itocahtzin Totecohtzin Jesús. 
<span class="verse" id="AC8_17">17&#160;</span>Ic inon Pedro huan Juan oquitlalihque inman ipan yehhuan, huan ijcon oteselihque Itiotonaltzin Dios. </div>
<div class='p'>
<span class="verse" id="AC8_18">18&#160;</span>Queman Simón oquitac quen quinualahsitiu in Itiotonaltzin Dios san ic oquitlalihque inman in tetiotlatitlaniluan, oquinnextili tomin, 
<span class="verse" id="AC8_19">19&#160;</span>huan oquiniluic: </div>
<div class='p'>―Xinechmaca noyojqui inon tequitl. Ihcuac neh noyojqui nictlalis noman ipan san aquin, yeh noyojqui maquiseli in Itiotonaltzin Dios. </div>
<div class='p'>
<span class="verse" id="AC8_20">20&#160;</span>Ihcuac inon oquiluic in Pedro: </div>
<div class='p'>―Ocachi cuali xiyau mictlan ican motomin tleca ticnehnehuiliya cuali ticohuas itetlocolil Dios. 
<span class="verse" id="AC8_21">21&#160;</span>Ahmo tlen ticpiya tiquitas ipan inin, tleca ahmo tlamelajcan moyolo iixpa in Dios. 
<span class="verse" id="AC8_22">22&#160;</span>Xicahua inon motlahtlacol huan ximotlatlauti tenahuac in Dios tla cana mitztlapohpoluilos ica tlen ticnehnehuilihtoc ipan moyolo. 
<span class="verse" id="AC8_23">23&#160;</span>Tleca nicnehnehuiliya tequin tinexicoltic. Ic inon motlahtlacol nesi yimitzilpihtoc. </div>
<div class='p'>
<span class="verse" id="AC8_24">24&#160;</span>Huan ijconon oquinanquilic in Simón: </div>
<div class='p'>―Nopampa ximoyolmachtican namehhuan, ahmo tlen nopa maahsi in tlen onannechiluihque. </div>
<div class='p'>
<span class="verse" id="AC8_25">25&#160;</span>In tetiotlatitlaniluan oquichipauque huan otlanonotzque ica itlahtoltzin Dios ipan miyac altepemen den Samaria, huan omocuepque Jerusalén. </div>
<div class='s'>Felipe oquicaquilti se tlacatl den tlali Etiopía </div>
<div class='p'>
<span class="verse" id="AC8_26">26&#160;</span>Satepa de inin, se ángel den Totecohtzin oquiluic in Felipe: </div>
<div class='p'>―Xiyau ic tlahtzintla ipan ohtli tlen temohua Jerusalén huan yau ahsi ipan altepetl Gaza. </div>
<div class='p'>Yeh in ohtli tlen panohua ipan in hueyi acahualtlahtli. 
<span class="verse" id="AC8_27">27&#160;</span>Oya Felipe huan ipan ohtli oquinamic se hueyi tequihua den tlali Etiopía. Yeh inon tlacatl itlaeucau in sihuatl hueyixtoc den Etiopía itoca Candace. Inon tlacatl oyahtoya quimahuestiliya Dios nepa Jerusalén. 
<span class="verse" id="AC8_28">28&#160;</span>Yehhuatl mocueptica ipan ialtepeu, huan yehuatiu ipan se cocoucarro. Huan momachtihtiu ipan iamau in tlayolchicauqui Isaías. 
<span class="verse" id="AC8_29">29&#160;</span>Oncan in Itiotonaltzin Dios oquiluiloc in Felipe: </div>
<div class='p'>―Ximohualpacho nonahuac ipan in cocoucarro. </div>
<div class='p'>
<span class="verse" id="AC8_30">30&#160;</span>Huan omopacho Felipe huan oquicac ihcuac oamapouticatca ipan iamau Isaías, huan oquitlahtlani: </div>
<div class='p'>―¿Monehnehuiliya tlen momachtilohtica? </div>
<div class='p'>
<span class="verse" id="AC8_31">31&#160;</span>In tlacatl oquinanquilic: </div>
<div class='p'>―Ahhuel nicnehnehuilis; ahmo oncan aquin nechyequiluis. </div>
<div class='p'>Huan oquinotz in Felipe: </div>
<div class='p'>―Xihualehco huan ximotlali nonahuac. </div>
<div class='p'>
<span class="verse" id="AC8_32">32&#160;</span>Oquipoutoya in Itlahcuiloltzin canin quipiya inin: </div>
<div class='q'>Ocuicaque quen calnelo ic quimictis, huan omocau tlamach quen calnelo ihcuac moichcayotequi. </div>
<div class='q'>Niyan ahmo oquitlapo icamac. </div>
<div class='q'>
<span class="verse" id="AC8_33">33&#160;</span>Oquipinautihque masque ahmo tlen oquichiu. </div>
<div class='q'>Cox, ¿aquin cuali quihtos ica inon ahmo cuali tlen oquichihuilihque? </div>
<div class='q'>Tleca oquimictihque nican tlalticpac. </div>
<div class='p'>
<span class="verse" id="AC8_34">34&#160;</span>In tequihua oquitlahtlanic in Felipe: </div>
<div class='p'>―Nimitztlatlautiya, huan xinechilui; ¿tlahtohua in tlayolchicauqui ica san yehhua noso ica oc seya? </div>
<div class='p'>
<span class="verse" id="AC8_35">35&#160;</span>Ihcuac inon in Felipe opeu tlanonotza ipan in Itlahcuiloltzin canin oquipouticatca in tequihua huan oquiyequiluic in yancuic tlahtoli ica Jesús. 
<span class="verse" id="AC8_36">36&#160;</span>Huan ihcuac opanotayahque canin ocatca in atl, oquihto in tequihua: </div>
<div class='p'>―Nicanca in atl. Cox, ¿cuali nica nimocuatequis? </div>
<div class='p'>
<span class="verse" id="AC8_37">37&#160;</span>Felipe oquinanquilic: </div>
<div class='p'>―Cuali tla ic nele moneltoca ipan moyolo. </div>
<div class='p'>Huan oquinanquilic in tlacatl: </div>
<div class='p'>―Nicneltoca in Jesucristo Iconetzin in Dios. </div>
<div class='p'>
<span class="verse" id="AC8_38">38&#160;</span>Ic inon oquitelquetz in cocoucarro huan otemohque in inehuan ipan in atl huan in Felipe oquicuatequi in tlacatl. 
<span class="verse" id="AC8_39">39&#160;</span>Ihcuac ohualehcotayahque ipan in atl in Itiotonaltzin Dios ocuicaloc in Felipe, huan ayacmo oquitac in tlacatl. Huan yehhua ijcon oya pactiu. 
<span class="verse" id="AC8_40">40&#160;</span>Huan Felipe san tlama oahsihto ipan in altepetl Azoto, huan opanotaya ipan altepemen tlanonotztiu in itlahtoltzin den temaquixtilistli. Huan ijcon oahsic ipan oc se altepetl itoca Cesarea.  </div>
<div class='psalmlabel' id='AC9_0'> 9</div>
<div class='s'>Quen oquineltocac in Saulo </div>
<div class='p'>
<span class="verse" id="AC9_1">1&#160;</span>Ihcuac inon in Saulo quintemohtinemi hasta quinmictis in tlaneltocanimen ica Totecohtzin. Huan ic inon oya quita in hueyixtoc den tiopixcamen. 
<span class="verse" id="AC9_2">2&#160;</span>Huan oquitlahtlanili in tlasellarolten tlen ic motemactihtiu inahuac in tequihuahmen ipan in tiopanten ihtech in altepetl Damasco, ic mamocahuilican quintemos in tlaneltocanimen. Quinualicasquiyani tlatemactilten in tlacamen huan sihuamen ipan in altepetl Jerusalén. 
<span class="verse" id="AC9_3">3&#160;</span>Huan ayacmo huehca ic ahsis ipan altepetl Damasco huan san tlamach oquitac se tlanextli ohualpetlan den neluicac. 
<span class="verse" id="AC9_4">4&#160;</span>Huan ohuetz tlalpa in Saulo huan oquicactehuac tlen cualiluiya: </div>
<div class='p'>―Saulo, ¿tleca tinechmateca? </div>
<div class='p'>
<span class="verse" id="AC9_5">5&#160;</span>Ijcon otetlahtlani in Saulo: </div>
<div class='p'>―¿Aquin Tehhuatzin, Notecohtzin? </div>
<div class='p'>Huan oquihualnanquililoc: </div>
<div class='p'>―Nehhua niJesús. Yeh in nehhuatl tinechmateca. San tehhuatl mosel timocococohtica, quen quichihua in cuacue ihcuac quitlasa in icxi quen ihcuac quitzintzapiniyahque. </div>
<div class='p'>
<span class="verse" id="AC9_6">6&#160;</span>Huan Saulo opapatlacaticatca ica moucayotl, huan otetlahtlani: </div>
<div class='p'>―Notecohtzin, ¿tlen monequi manicchihuas? </div>
<div class='p'>Huan omonanquilic in Totecohtzin: </div>
<div class='p'>―Ximoquetza huan xiyau ipan in altepetl huan ompa mitziluisque tlen ticpiya ticchihuas. </div>
<div class='p'>
<span class="verse" id="AC9_7">7&#160;</span>Huan tequin omomoutihticatcahque in tlacamen aquin oquicuitlapanuihtinemiyayahque in Saulo, tleca oquicacteuque tlahtoli huan ahmo aquin oquitaque. 
<span class="verse" id="AC9_8">8&#160;</span>Saniman omoquetztehuac in Saulo, huan yolic ic oyectlahtlachix huan ahhuel tlen oquitac. Ijcon omomaquitzquihtayahque ic oyahque ipan in altepetl Damasco. 
<span class="verse" id="AC9_9">9&#160;</span>Ipan yiyi tonali ahhuel tlen oquitac, huan ahmo tlen oquicua huan niyan tlen oconic. </div>
<div class='p'>
<span class="verse" id="AC9_10">10&#160;</span>Se tlaneltocani ochantiyaya ipan in altepetl Damasco itoca Ananías. Omoixahsitehuac in Totecohtzin huan omonotz: </div>
<div class='p'>―¡Ananías! </div>
<div class='p'>Huan otenanquilic yehhuatl: </div>
<div class='p'>―¿Tlen monequi, Notecohtzin? </div>
<div class='p'>
<span class="verse" id="AC9_11">11&#160;</span>Huan Totecohtzin omoluic: </div>
<div class='p'>―Xiyau ipan calle itoca Derecha huan tiahsis ichan Judas. Huan titlahtlanis ica se tlacatl itoca Saulo, ialtepeu itoca Tarso. Nepa moyolmachtihtoc. 
<span class="verse" id="AC9_12">12&#160;</span>Huan onicmocochnextili se tlacatl itoca Ananías aquin omopacho inahuac huan oquitlali iman ipan yehhua. Huan ijcon matlachiya oc sepa. </div>
<div class='p'>
<span class="verse" id="AC9_13">13&#160;</span>Queman oquicac inin, Ananías oquiluic: </div>
<div class='p'>―Notecohtzin, nechnonotztoque miyacten ica inon tlacatl, huan ic nochin in tlen ahmo cuali quichiutoc ica tetlapehpeniluan nepa Jerusalén. 
<span class="verse" id="AC9_14">14&#160;</span>Huan axan nican ohualahsic ica intlasellarolten den achtohque tiopixcamen. Huan ijcon quinuicanihque tlamactilten nochin yehhuan aquin quineltocahque ica Tehhuatzin. </div>
<div class='p'>
<span class="verse" id="AC9_15">15&#160;</span>Ic inon omihto in Totecohtzin: </div>
<div class='p'>―Xiyau, tleca yinicpehpenihtoc inon tlacatl matlanonotza ica nehhua. Quinnonotzas in aquin ahmo judeahtecos ic nohuiyan ipan in tlalticpactli, ihuan inueyixtoque. Huan noyojqui quinnonotzas in tlacamen den Israel. 
<span class="verse" id="AC9_16">16&#160;</span>Nicnextilis quen tequin quipiya tlapanos nopampa. </div>
<div class='p'>
<span class="verse" id="AC9_17">17&#160;</span>Ijcon Ananías oya ipan in cali canin ocatca Saulo. Oquiahsito huan oquitlalili iman ipan yehhua huan oquiluic: </div>
<div class='p'>―Tocniu Saulo, Totecohtzin Jesús omitzmonextililoc ipan in ohtli canic otihualaya. Yehhuatzin onechualtitlaniloc ic xitlachiya oc sepa huan mitzualahsisque in Itiotonaltzin Dios. </div>
<div class='p'>
<span class="verse" id="AC9_18">18&#160;</span>Saniman ohuetz in tlen oquimohsihuihticatca ipan iixtelolo huan oc sepa cuali otlachix in Saulo. Ic inon omeu huan omocuatequi. 
<span class="verse" id="AC9_19">19&#160;</span>Huan satepa otlacua huan omelan oc sepa. Huan omocau sequin tonalten inuan in tlaneltocanimen aquin ochantiyayahque ipan in altepetl Damasco. </div>
<div class='s'>Saulo tlanonotza ipan in altepetl Damasco </div>
<div class='p'>
<span class="verse" id="AC9_20">20&#160;</span>In Saulo saniman opeu tlanonotza ipan in tiopanten den judeahtecos. Huan oquiniluic in Jesús Iconetzin Dios. 
<span class="verse" id="AC9_21">21&#160;</span>Nochten aquin oquicacticatcahque quen tel oquimauteuque huan oquihtohteuque: </div>
<div class='p'>―Nele inin tlacatl yeh in aquin oquinmatecatinemiyaya in tlaneltocanimen den Jesús nepa Jerusalén. Huan nican noyojqui ohuala maquinana in tlamactilten. Huan quintemactisquiyani inmajco in achtohque tiopixcamen. </div>
<div class='p'>
<span class="verse" id="AC9_22">22&#160;</span>Ijcon Saulo ocachi chicahuac otlanonotzayaya quen Jesús, Yehhuatzin in Cristo Tetlapehpeniltzin Dios. Huan ijcon oquinnontzacuato in judeahtecos aquin ochantiyayahque ipan in altepetl Damasco. </div>
<div class='s'>Saulo omaquis inmajco in judeahtecos </div>
<div class='p'>
<span class="verse" id="AC9_23">23&#160;</span>Satepa den miyac tonalten ocualsematque in judeahtecos quen quimictisque in Saulo. 
<span class="verse" id="AC9_24">24&#160;</span>Huan oquimat yehhuatl. Quen tlahca huan quen tlayohua oquipihpiyayahque ipan in puerta canin in Saulo quisasquiyani ipan in altepetl ic quimictisquiyanihque. 
<span class="verse" id="AC9_25">25&#160;</span>Huan in tlaneltocanimen oquitlalihque iihtectla se hueyi chiquihuitl huan ic tlayohua oquitemohuihque ipan in tepamitl tlen quiyehualohua in altepetl huan ijcon omaquis. </div>
<div class='s'>Saulo omocuep Jerusalén </div>
<div class='p'>
<span class="verse" id="AC9_26">26&#160;</span>Queman oahsic Jerusalén Saulo oquinec mosetilis inuan in tlaneltocanimen. Huan yehhuan nochten quimoucaitahque, tleca ahmo oquimatiyayahque tla cana yi tlaneltocani. 
<span class="verse" id="AC9_27">27&#160;</span>Masque ahmo oquixmatiyayahque, in Bernabé oquinixmatilti in tetiotlatitlaniluan. Oquinnonotz quen Saulo oteitac Totecohtzin ipan in ohtli huan ijcon tehuan otlahtoc. Noyojqui oquinnonotz quen Saulo ahmo oquimohmoutic ic tlanonotzas mateneltocacan ica in Jesús ipan in altepetl Damasco. 
<span class="verse" id="AC9_28">28&#160;</span>Ic inon Saulo omocau ipan in altepetl Jerusalén huan nisic nepic inuan oyaya. 
<span class="verse" id="AC9_29">29&#160;</span>Huan ahmo ica moucayotl ic otlanonotzayaya mateneltocacan ica in Totecohtzin. Huan omoixnamijque ic monohnotza ihuan in judeahtecos aquin tlahtohuahque intlahtol in griegohtecos. Ic inon omotemacayayahque ic quimictisque. 
<span class="verse" id="AC9_30">30&#160;</span>Queman oquimatque inon, in tocnihuan ocuicaque in Saulo ipan in altepetl Cesarea, huan oquititlanque ipan oc se altepetl itoca Tarso. </div>
<div class='p'>
<span class="verse" id="AC9_31">31&#160;</span>Huan ic inon ayacmo oquintzacuiliyayahque in tlaneltocanimen ica in Jesús huan omochicauque ipan nochin altepemen ipan tlali Judea huan tlali Galilea huan tlali Samaria. Huan nochten temoucaitztinemihque teixpa in Dios huan oquinyolchicahualoc Itiotonaltzin. Huan ijcon omomiyaquilihque in tlaneltocanimen. </div>
<div class='s'>Omopahtic in Eneas </div>
<div class='p'>
<span class="verse" id="AC9_32">32&#160;</span>Quen Pedro oquinchanuihtinemiyaya in tocnihuan, noyojqui oya quinita sequin tetlapehpeniluan Dios aquin ochantiyayahque ipan altepetl Lida. 
<span class="verse" id="AC9_33">33&#160;</span>Ompa oquiahsic se tlacatl itoca Eneas, in aquin omocoupitzquetzticatca cana chicueyi xiupa. 
<span class="verse" id="AC9_34">34&#160;</span>Huan Pedro oquiluic: </div>
<div class='p'>―Eneas, Jesucristo mitzpahtilos. Ximehua huan xicyectlali mopehpech. </div>
<div class='p'>Eneas niman omeu. 
<span class="verse" id="AC9_35">35&#160;</span>Huan oquitaque nochten aquin chantihque ipan in altepemen Lida huan Sarón. Huan oquilcauque in achto intlaneltoquilis huan oquineltocaque itlahtoltzin Totecohtzin. </div>
<div class='s'>Quen oihsac in Dorcas </div>
<div class='p'>
<span class="verse" id="AC9_36">36&#160;</span>Ipan inon tonalten ipan in altepetl Jope ocatca se tlaneltocani itoca Tabita, huan ica itlahtol griegohteco oquitocahhuiyayahque Dorcas. Inon sihuatl nochipa oquichiutinemiyaya cuali huan oquimpalehuiyaya in prohues. 
<span class="verse" id="AC9_37">37&#160;</span>Ipan inon tonalten omococo huan omic in Dorcas. Huan queman oquipahpacaque, oquitecaque itlacayo ipan in piso segundo. 
<span class="verse" id="AC9_38">38&#160;</span>In altepetl Jope ahmo huehca moitzticaten ihuan in altepetl Lida, canin ocatca in Pedro. In tlaneltocanimen oquimatque yehhua ompa ocatca huan oquintitlanque ome tlacamen mayacan quiluican: </div>
<div class='p'>―Xihsihui huan xihuala ic Jope. </div>
<div class='p'>
<span class="verse" id="AC9_39">39&#160;</span>Ic inon Pedro oya inuan. Queman oahsico, oquihuicahque canin ocatca itlacayo in mijqui. Huan nochten in viudas oquiyehualohque in Pedro huan otzatzahtziteuque. Huan oquinextilihque itlaquenuan tlen oquichihchiu in Dorcas ihcuac onemiyaya. 
<span class="verse" id="AC9_40">40&#160;</span>Saniman in Pedro oquinquixtic nochten huan yehhua omotlancuaquetz huan omoyolmachti. Huan oquitzticatca in sihuatl mictoc huan oquiluic: </div>
<div class='p'>―Tabita, xiihsa. </div>
<div class='p'>Ic inon niman oquitlapo iixtelolo huan queman oquitac in Pedro, omohualeu huan omotlali ipan ipehpech. 
<span class="verse" id="AC9_41">41&#160;</span>Pedro oquimaquitzqui huan oquiquetz. Saniman oquinnotz in tocnihuan ihuan in viudas, huan ijconon oquinnextili yolqui. 
<span class="verse" id="AC9_42">42&#160;</span>Inon omomat nohuiyan ipan in altepetl Jope, huan miyacten oquineltocaque ica Totecohtzin. 
<span class="verse" id="AC9_43">43&#160;</span>Huan omocau Pedro sequin tonalten ipan inon altepetl, ichan se cuitlaxchihchiuqui itoca Simón.  </div>
<div class='psalmlabel' id='AC10_0'> 10</div>
<div class='s'>Pedro oquicaquilti Cornelio </div>
<div class='p'>
<span class="verse" id="AC10_1">1&#160;</span>Ipan in altepetl Cesarea ocatca se tlacatl itoca Cornelio. Yehhuatl se tlayecanqui ica se ololi den soldados itoca Italianos. 
<span class="verse" id="AC10_2">2&#160;</span>Inon tlacatl ihuan nochin ichanihcahuan otemahuestilihque Dios huan otetlacamatque. Noyojqui oquimacayaya miyac tomin tlen ic oquimpalehuiyaya in judeahtecos aquin oquimpolohuayaya huan nochipa omoyolmachtiyaya ica Dios. 
<span class="verse" id="AC10_3">3&#160;</span>Ipan se tonali, cana yiyi horahtiotlac, oquicochitac yec tlamelajcan se ángel. Ohualcalac in ángel huan oquinotz: </div>
<div class='p'>―¡Cornelio! </div>
<div class='p'>
<span class="verse" id="AC10_4">4&#160;</span>Cornelio ic oquitac in ángel omonontzacu ica moucayotl. Huan otetlahtlani: </div>
<div class='p'>―¿Notecohtzin, tlen inin? </div>
<div class='p'>Huan oquinanquilic in ángel: </div>
<div class='p'>―Oquicaquiloc in Dios tlen ic otimoyolmachti huan quen otiquimpalehuiyaya in aquin oquipolohuaya. 
<span class="verse" id="AC10_5">5&#160;</span>Tel, xiquintitlani motlaquehualuan ipan in altepetl Jope. Maquinotzacan mahuala in Simón, noyojqui itoca Pedro. 
<span class="verse" id="AC10_6">6&#160;</span>Quichampixtoc ichan oc se itoca Simón noyojqui. Yehhuatl se cuitlaxchihchiuqui mochantihtoc inahuac in mar. Yehhuatl in Pedro mitziluis tlen ticchiutiyes. </div>
<div class='p'>
<span class="verse" id="AC10_7">7&#160;</span>Ihcuac inon oya in ángel aquin oquinotz. Oquinnotz in Cornelio inehuan aquin oquipalehuihticatcahque huan se soldado yolcuali aquin temahuestiliya in Dios huan moyolohmati ihuan Cornelio. 
<span class="verse" id="AC10_8">8&#160;</span>Oquiniluic tlen oquitac huan satepa oquintitlan ipan in altepetl Jope. </div>
<div class='p'>
<span class="verse" id="AC10_9">9&#160;</span>Ic mostla mero oquiahsitohque ipan altepetl Jope. Huan Pedro otlehcoc ipan in cali den sotea cana ic nepantla. Oquinec moyolmachtis. 
<span class="verse" id="AC10_10">10&#160;</span>Huan tequin oapismicticatca. Yoquinequiyaya tlacuas huan ic oquichihchihuilihticatcahque itlacual, otlacochitac. 
<span class="verse" id="AC10_11">11&#160;</span>Ipan neluicactli oquitac ohualtemohuaya ic tlalpa quen se hueyi manta. Quen se payo tlaquechilpili. 
<span class="verse" id="AC10_12">12&#160;</span>Ihtech inon manta ocatcahque san tlen yolcamen huan totomen. 
<span class="verse" id="AC10_13">13&#160;</span>Ic inon oquicactehuac se tlahtoli tlen oquiluic: </div>
<div class='p'>―Ximoquetza Pedro. Xicmicti huan ticuas. </div>
<div class='p'>
<span class="verse" id="AC10_14">14&#160;</span>Huan in Pedro otenanquilic: </div>
<div class='p'>―Ahmo, Notecohtzin, ahyic nicamahuiya ica tlen techtlacahualtiya tehhuan judeahtecos. </div>
<div class='p'>
<span class="verse" id="AC10_15">15&#160;</span>Huan oc sepa oquicac inon tlahtoli huan oquiluic: </div>
<div class='p'>―Queman Dios mihtos ayacmo quintlacahualtihtoc, tehhuatl ahmo xiquixtlasa. </div>
<div class='p'>
<span class="verse" id="AC10_16">16&#160;</span>Ijcon opanoc yexpa, huan inon manta omocuep ic neluicac. 
<span class="verse" id="AC10_17">17&#160;</span>Huan Pedro molui omonehnehuilihticatca tlen inon oquitac. Huan niman oahsicohque caltenco itlanahuatiluan Cornelio. Ijcon ohualahque tlahtlantihuitzen canin ichan Simón. 
<span class="verse" id="AC10_18">18&#160;</span>Ihcuac yotlahtoteuque, otlahtlanque chicahuac in tla ompa yetoc seya itoca Simón Pedro. 
<span class="verse" id="AC10_19">19&#160;</span>Ijcon Pedro oc monehnehuilihtica in tlen oquicochitac queman in Itiotonaltzin Dios oquimoluilic: </div>
<div class='p'>―Xicaqui, mitznotzahque yiyi tlacamen. 
<span class="verse" id="AC10_20">20&#160;</span>Xitemo huan xiyau inuan. Huan ahmo xicchiconehnehuili niyan chihton tleca nehhuatl notlatitlaniluan. </div>
<div class='p'>
<span class="verse" id="AC10_21">21&#160;</span>Ijcon Pedro otemoc huan oquinahsito itlatitlaniluan Cornelio huan oquiniluic: </div>
<div class='p'>―Nehhuatl in aquin nanquitemohuahque. ¿Tlen ic onanualahque? </div>
<div class='p'>
<span class="verse" id="AC10_22">22&#160;</span>Yehhuan oquinanquilihque: </div>
<div class='p'>―Otechualtitlan in tlayecanqui Cornelio. Yehuatl se cuali tlacatl molui quimahuestiliyahque huan temoucaita in Dios. Nochten in judeahtecos quihuelitahque huan quitlasohtlahque. Se ángel oquiluic matenotza mahuilohua ichan, huan yehhuatl maquicaqui yec in tlen ticmoluilis. </div>
<div class='p'>
<span class="verse" id="AC10_23">23&#160;</span>Ijcon oquinsehui in Pedro, huan ihuan omocauque inon tlayohua. Huan ic mostla Pedro inuan oya, huan oquiyolchicauque sequin tocnihuan aquin ochantiyayahque ipan in altepetl Jope. </div>
<div class='p'>
<span class="verse" id="AC10_24">24&#160;</span>Ic huiptla oahsitohque ipan altepetl Cesarea canin oquinchixtoya in Cornelio inahuac se ololi den ichanihcahuan huan itenonotzcahuan melahuac. Nochten itetlatlautiluan. 
<span class="verse" id="AC10_25">25&#160;</span>Queman Pedro oahsic ichan in Cornelio, yehhua oquisehui huan omotlancuaquetz iixpa maquimahuestili. 
<span class="verse" id="AC10_26">26&#160;</span>Huan Pedro oquiquetz huan oquiluic: </div>
<div class='p'>―¡Ximoquetza! Nehhuatl noyojqui nitlacatl quen tehhuatl. </div>
<div class='p'>
<span class="verse" id="AC10_27">27&#160;</span>Ic ihuan omonohnotzticatca, ocalac in Pedro huan oquinitac miyacten tlacamen ompa omosentlalihque. 
<span class="verse" id="AC10_28">28&#160;</span>Ijcon Pedro oquiniluic: </div>
<div class='p'>―Yinanquimatihque techtlacahualtilohtoc tehhuan judeahtecos ica totlanehnehuilis matimonelocan inuan in sentlapalchanimen. Niyan ahhuel ticalaquisque inchan. Huan Dios onechnextililoc ahmo niquixtohuetzos niyan aquin. 
<span class="verse" id="AC10_29">29&#160;</span>Ic inon san quen onannechnotzque onihuala, niyan nitlahtolchihua. Huan axan onihuala nicmatis tlen ica onannechnotzque. </div>
<div class='p'>
<span class="verse" id="AC10_30">30&#160;</span>Ic inon oquinanquilic in Cornelio: </div>
<div class='p'>―Yipanotoc nahue tonali ic inin hora nican onicatca nochan onimosauticatca. Huan onimoyolmachticatca ipan yiyi horahtiotlac, quen mostli. Huan oniquitac noixpa se tlacatl tzotzotlaca itlaquen. 
<span class="verse" id="AC10_31">31&#160;</span>Huan onechiluic: “Cornelio, in Dios no omocac in tlen otimoyolmachti, huan molnamiqui quen otiquimpalehui in aquin oquimpolohuaya. 
<span class="verse" id="AC10_32">32&#160;</span>Xicanacan Simón Pedro ipan in altepetl Jope. Ompa quichampixtoc in oc se Simón, se cuitlaxchihchiuqui aquin chanti inahuac in mar. Queman hualas, mohuan monohnotzas.” 
<span class="verse" id="AC10_33">33&#160;</span>Ijcon onitlatitlan ihsiucan mamitztemocan, huan ocachi cuali yohualuilohuac. Axan tinochten nican ticaten teixpa in Dios huan ticnequihque ticaquisque nochin tlen Totecohtzin teiluilohtoc technonotzasque. </div>
<div class='s'>In Pedro opeu tlanonotza ichan in Cornelio </div>
<div class='p'>
<span class="verse" id="AC10_34">34&#160;</span>Ic inon Pedro opeu quinnonotza huan oquiniluic: </div>
<div class='p'>―Axan nicnehnehuiliya ic nele Dios ahmo techchichicotlasohtlalo. 
<span class="verse" id="AC10_35">35&#160;</span>Huan moseliya masque aquin temoucaita huan mochihua in tlen cuali. Ahmo mochihua cuenta de canin chani. 
<span class="verse" id="AC10_36">36&#160;</span>Dios oquinnonotzaloc ica in cuali itlahtoltzin. Yeh in Jesucristo aquin otechnextililoc quen otechyequitaloc in Dios. Huan Yehhuatzin Totecohtzin tinochten. 
<span class="verse" id="AC10_37">37&#160;</span>Yinanquimatihque tlen opanoc ipan intlal in judeahtecos. In Juan otlanonotzayaya matlacuatequican huan satepa ihcuac inon, in Jesús tealtepeu itoca Nazaret ohualquixohuac in tlali Galilea. 
<span class="verse" id="AC10_38">38&#160;</span>Nanquimatihque quen Dios otemacaloc techicahualistzin in Itiotonaltzin Dios huan quen omochiutinemiyaya tlen cuali huan omopahtihtinemiyayahque in aquin otlapanolticatcahque ica ichicahualis in ahmo cuali tlacatl. Ijcon omochihuayaya tleca Dios tehuan ohuilohuayaya. 
<span class="verse" id="AC10_39">39&#160;</span>Huan tamechmacaticaten cuenta nochin tlen omochiu in Jesús quen nohuiyan ic Judea huan ipan in altepetl Jerusalén. Huan satepa otemictihque. Ijcon otemasohualtihque ipan in cruz. 
<span class="verse" id="AC10_40">40&#160;</span>Huan Dios oteyolitihque ipan yiyi tonali huan otechmonextililoc. 
<span class="verse" id="AC10_41">41&#160;</span>Ahmo oquinmonextililoc nochin tlacamen, tlahmo san tehhuan aquin Dios otechtlapehpeniloc de achto ic ticchipahuasque. Ihcuac oyolihuac den mijcamen tehuan otitlacuahque. 
<span class="verse" id="AC10_42">42&#160;</span>Huan otechtequiutiloc matiquinnonotzcacan in tlacamen huan matitlatemactican quen Dios otetocahhuihque Yehhuatzin Jesús quen Tlixcomacani ica in tlacamen huan in mijcamen. 
<span class="verse" id="AC10_43">43&#160;</span>Noyojqui de yihuehcau nochin tetlayolchicaucahuan Dios otechnextilihque quen hualuilohuas in Jesús. Oquihtohque nochin aquin quineltocasque ica itlahtoltzin quintlapohpoluilos intlahtlacol. </div>
<div class='s'>Quiseliyahque in Itiotonaltzin Dios in aquin ahmo judeahtecos </div>
<div class='p'>
<span class="verse" id="AC10_44">44&#160;</span>Pedro oc tlanonotztica ihcuac oquinualahxiltiloc in Itiotonaltzin Dios nochin yehhuanten aquin oquicacticatcahque itlahtol. 
<span class="verse" id="AC10_45">45&#160;</span>Huan ic inon quen tel oquimautejque in tlaneltocanimen judeahtecos aquin ihuan ohualahque in Pedro. Tleca ijcon in Itiotonaltzin Dios noyojqui oquinualahxiltiloc inin tlacamen, masque ahmo judeahtecos. 
<span class="verse" id="AC10_46">46&#160;</span>Tleca inon judeahtecos oquincaquiyayahque oc seseya ic tlahtohuahque huan ic temahuestiliyahque in Dios. 
<span class="verse" id="AC10_47">47&#160;</span>Ijcon in Pedro oquintlahtlani: </div>
<div class='p'>―Cox, ¿oncan aquin cuali quintzacuilis ic mocuatequisque inihque tlacamen? Tleca yehhuan oteselihque in Itiotonaltzin Dios sajcon quen tehhuan. </div>
<div class='p'>
<span class="verse" id="AC10_48">48&#160;</span>Huan oquiniluic mayacan mocuatequican ica Tetocahtzin Jesucristo. Huan satepa oquitlatlautihque Pedro mamocahua inuan se quesqui tonali.  </div>
<div class='psalmlabel' id='AC11_0'> 11</div>
<div class='s'>Quimatiltiya in Pedro ipan in tetiotlayehualoltzin Dios nepa Jerusalén </div>
<div class='p'>
<span class="verse" id="AC11_1">1&#160;</span>In tetiotlatitlaniluan huan in tlaneltocanimen aquin ocatcahque ipan in tlali Judea oquicajque quen sequin tlacamen ahmo judeahtecos noyojqui oquiselihque itlahtoltzin Dios. 
<span class="verse" id="AC11_2">2&#160;</span>Huan ihcuac omocuep Jerusalén in Pedro, oquitlahtolchihuihque in tlaneltocanimen judeahtecos. 
<span class="verse" id="AC11_3">3&#160;</span>Oquitlahtlanihque: </div>
<div class='p'>―¿Tleca otiya tiquinita yehhuan aquin sentlapalchanimen, huan inuan otitlacua? </div>
<div class='p'>
<span class="verse" id="AC11_4">4&#160;</span>Ic inon in Pedro oquintlaminonotz nochin tlen opanoc. Oquiniluic: </div>
<div class='p'>
<span class="verse" id="AC11_5">5&#160;</span>―Onicatca ipan altepetl Jope, huan ihcuac onimoyolmachtihticatca, onicocochitac. Huan oniquitac nesi quen se hueyi manta. Ohualtemohuaya ic neluicac huan oilpihtoya naucan ipan iyecac huan onechualahsic. 
<span class="verse" id="AC11_6">6&#160;</span>Ihcuac onitlachix yec oniquinitac iihtectla ompa ocatcahque san tlen yolcamen huan totomen. 
<span class="verse" id="AC11_7">7&#160;</span>Huan onicac se tlahtoli tlen onechiluic: “Ximoquetza Pedro. Xicmicti huan ticuas.” 
<span class="verse" id="AC11_8">8&#160;</span>Huan onicteluic: “Ocachi cuali ahmo, Notecohtzin, tleca ahyic nicamahuiya tlen techtlacahualtihtoque.” 
<span class="verse" id="AC11_9">9&#160;</span>Ic inon oc sepa onechiluiloc: “Queman Dios omihto: Ayacmo mechtlacahualtihtoc; tehhuatl ahmo xiquixtlasa.” 
<span class="verse" id="AC11_10">10&#160;</span>Ijquin opanoc yexpa, huan saniman omocuep ic neluicac inon manta. 
<span class="verse" id="AC11_11">11&#160;</span>Ic inon hora oahsitohque yiyi tlacamen ipan in cali canin onicatca. Oquinualtitlanque den altepetl Cesarea, manechtemocan. 
<span class="verse" id="AC11_12">12&#160;</span>Huan Itiotonaltzin Dios onechtitlaniloc inuan huan ahmo tlen manicchiconehnehuili. Noyojqui nohuan oyahque inohque chicuasin tocnihuan. Tinochten oticalajque ichan inon Cornelio. 
<span class="verse" id="AC11_13">13&#160;</span>Otechnonotz quen nepa ichan oquitztoya se ángel oicatoya huan oquiluic in Cornelio: “Xiquintitlani in tlacamen ipan in altepetl Jope maquinotzacan in Simón Pedro. 
<span class="verse" id="AC11_14">14&#160;</span>Huan yehhuatl mitziluis quenin cuali mechmaquixtisque tehhuatl huan nochin mochanihcahuan.” 
<span class="verse" id="AC11_15">15&#160;</span>Ihcuac onipeu niquinnonotza, oquinualahxiltiloc Itiotonaltzin Dios quen otechualahxiltiloc achto. 
<span class="verse" id="AC11_16">16&#160;</span>Ic inon oniquilnamic quen otechiluiloc Totecohtzin: “Ic nele in Juan otlacuatequi ica atl, huan namehhuan mechcuatequilos ica Itiotonaltzin Dios.” 
<span class="verse" id="AC11_17">17&#160;</span>Tla Dios ijcon oquinmacaloc noyojqui in tlen otechmacaloc tehhuan aquin otiteneltocaque Totecohtzin Jesucristo, ahhuel niteixnamiquis Dios. </div>
<div class='p'>
<span class="verse" id="AC11_18">18&#160;</span>Ic inon ihcuac in tocnihuan oquicajque inon tlahtoli, ayacmo tlen oquihtohque huan otemahuestilihque in Dios. Oquihtohque: </div>
<div class='p'>―Ijcon quihtosnequi Dios noyojqui oquincahuililoc mamoyolcuepacan in tlacamen ahmo judeahtecos huan ijcon maquipiyacan in nemilistli nochipa. </div>
<div class='s'>In tetiotlayehualoltzin Dios den altepetl Antioquía </div>
<div class='p'>
<span class="verse" id="AC11_19">19&#160;</span>Ihcuac oquimictihque in Esteban, opeuque quinmatecahque in oc sequin tlaneltocanimen. Sequinten omoxexelohque huan oahsique in tlali Fenicia, huan oc sequin in tlali Chipre. Huan oc sequin oahsique ipan in altepetl Antioquía. Ompa otlanonotzque ica san yehhuan in judeahtecos ica itlahtoltzin Dios. 
<span class="verse" id="AC11_20">20&#160;</span>Huan sequin tlaneltocanimen inchan Chipre huan Cirene oahsitohque Antioquía. Huan otlanonotzque ihuan in masehualten ica itlahtoltzin Dios. Oquinmachtihque itlahtoltzin Jesucristo ijcon quinmaquixtilos. 
<span class="verse" id="AC11_21">21&#160;</span>Techicahualis Totecohtzin ica oquimpalehuiloc, huan ijcon miyaquin oquilcauque in achto intlaneltoquilis. Oteneltocaque Totecohtzin. </div>
<div class='p'>
<span class="verse" id="AC11_22">22&#160;</span>Ihcuac in tlaneltocanimen ipan itiotlayehualoltzin Jerusalén oquicactejque tlen opanoc Antioquía, niman oquititlanque in Bernabé mayau quinita. 
<span class="verse" id="AC11_23">23&#160;</span>Ihcuac oahsic in Bernabé, oquitac quen Dios oquintiochihualoc, huan tequin opac. Oquinyolchicahuato nochten mayecan yolcuali teixpa in Dios. 
<span class="verse" id="AC11_24">24&#160;</span>Tleca in Bernabé se cuali tlacatl huan molui quipixtoc Itiotonaltzin Dios. Huan yec oteneltocac. Ic inon miyac tlacamen oteneltocaque Totecohtzin. </div>
<div class='p'>
<span class="verse" id="AC11_25">25&#160;</span>Ihcuac inon, in Bernabé oya quitemohua in Saulo ipan in altepetl Tarso. Queman oquiahsic, oquihuicac Antioquía. 
<span class="verse" id="AC11_26">26&#160;</span>Ipan sentetl xihuitl ocatcahque inuan in tlaneltocanimen, huan oquinmachtihtoyahque miyacten. Yeh in Antioquía canin achto oquitocahhuiyahque cristianos in tlaneltocanimen tleca nentinemihque quen Cristo. </div>
<div class='p'>
<span class="verse" id="AC11_27">27&#160;</span>Ipan inon tonalten oquisque Jerusalén sequin tetlanonotzcahuan Dios huan oahsitohque Antioquía. 
<span class="verse" id="AC11_28">28&#160;</span>Seya itoca Agabo omoquetz inepanco in tlaneltocanimen. Huan ica tetlanehnehuilis Itiotonaltzin Dios oquihto mach ahsiquiu se mayantli nohuiyan. Huan ijcon opanoc ipan in tonalten den hueyixtoc Claudio. 
<span class="verse" id="AC11_29">29&#160;</span>Ic inon in tlaneltocanimen ipan Antioquía oquinehnehuilihque quimpalehuisque in tocnihuan aquin chantitoque ipan in tlali Judea, quen cuali quitemaca seya. 
<span class="verse" id="AC11_30">30&#160;</span>Huan ijcon oquichiuque, huan oquintitlanilihque intetlapalol inmajco in Bernabé huan Saulo. Yehhuan oquimactilihque in tlayecancamen ipan itiotlayehualoltzin nepa Judea.  </div>
<div class='psalmlabel' id='AC12_0'> 12</div>
<div class='s'>Oquimictihque in Jacobo huan oquitzactoyahque in Pedro </div>
<div class='p'>
<span class="verse" id="AC12_1">1&#160;</span>Ipan inon tonalten in hueyixtoc Herodes oquinmohsihui sequin tlaneltocanimen. 
<span class="verse" id="AC12_2">2&#160;</span>Oquintequiuti maquimictican in Jacobo, icniu in Juan. 
<span class="verse" id="AC12_3">3&#160;</span>Huan quen oquinehnehuili oquimpacti in judeahtecos, oquintequiuti noyojqui maquiquitzquican in Pedro. Inon opanoc ipan in iluitl ihcuac oquicuahque in pantzin in tlen ahmo semautoc. 
<span class="verse" id="AC12_4">4&#160;</span>Ihcuac oquiquitzquihque in Pedro, in hueyixtoc Herodes otlatitlan maquitzacuacan ipan in telpiloyan. Huan oquipihpixticatcahque huan omopapatlaticatcahque in nahue ololten ica nanahue soldados. Oquinehnehuiliyaya quitemactini maquimictican maquipano iiluiu in judeahtecos itoca pascua. 
<span class="verse" id="AC12_5">5&#160;</span>Ijcon in Pedro oquitzactoyahque huan oquiyecpihpixticatcahque. Huan in tlaneltocanimen mostli omoyolmachtihticatcahque huan molui omotlatlautihticatcahque ica yehhuatl. </div>
<div class='s'>Dios momaquixtiya in Pedro ipan in telpiloyan </div>
<div class='p'>
<span class="verse" id="AC12_6">6&#160;</span>Ipan in tlayohua achto den tonali ihcuac in Herodes quitemactini, ocochtoya in Pedro inuan ome soldados. Oquilpihtoyahque ica ome cadena huan oquipihpixtihticatcahque oc sequin soldados. 
<span class="verse" id="AC12_7">7&#160;</span>Ihsiucan oquimonextili se ángel den Totecohtzin huan otlanextehuac ipan in telpiloyan. In ángel oquiahcolquitzqui ic oquihxiti huan oquiluic: </div>
<div class='p'>―Ximehua ihsiucan. </div>
<div class='p'>Ic inon oquimacahcautehuac in cadenas. 
<span class="verse" id="AC12_8">8&#160;</span>Huan in ángel oquiluic ocachi: </div>
<div class='p'>―Ximotlahcoilpi huan xictlali motecac. </div>
<div class='p'>Ihcuac ijcon oquichiu in Pedro, in ángel oquiluic: </div>
<div class='p'>―Xictlali mopampijca huan xinechcuitlapanui. </div>
<div class='p'>
<span class="verse" id="AC12_9">9&#160;</span>Huan Pedro oquis tlacuitlapa den ángel, niyan ic oquimat tla nele melahuac in tlen quichihua in ángel. Oquimonenextili quen oquicochitac. 
<span class="verse" id="AC12_10">10&#160;</span>Huan opanoque in achto ololi den soldados huan niman ipan in oc se ololi. Huan ihcuac oahsihque ipan in puerta den tepostli tlachixtica ic ohtli, inon puerta isel omotlapo. Oquisque huan ihcuac onehnenque oc chihton ipan in ohtli, in ángel oquicautehuac in Pedro. 
<span class="verse" id="AC12_11">11&#160;</span>Ic inon in Pedro oixtlamautehuac huan oquihto: </div>
<div class='p'>―Axan nicnehnehuiliya melahuac Totecohtzin omohualtitlan teángel para nechmaquixtis iixpa in Herodes huan ojcon ayacuel tlen nechchihuilisque in judeahtecos. </div>
<div class='p'>
<span class="verse" id="AC12_12">12&#160;</span>Oquiyolnehnehuilihticatca in Pedro ic inon huan oahsic ichan María, inanatzin Juan Marcos. Huan nepa omosentlalihtoyahque miyacten ic omoyolmachtihtoyahque. 
<span class="verse" id="AC12_13">13&#160;</span>Ihcuac otlixcalani ipan in puerta den sahuan, se ichpocatl itoca Rode oquinahualitac aquinon. 
<span class="verse" id="AC12_14">14&#160;</span>Huan queman oquitencac in Pedro, ahmo oquitlapo in puerta. Ica paquilistli otzecuin tlahtec quinnahuatiya ichanihcahuan mach Pedro ocatca iixco in puerta. 
<span class="verse" id="AC12_15">15&#160;</span>Ijcon oquiluihque in ichpocatl: </div>
<div class='p'>―¡Otimonacaspatlac! </div>
<div class='p'>Huan in ichpocatl oquintlaneltoctiyaya ic nele yehhuatl in Pedro. Huan yehhuan ahmo oquineltocaque huan oquihtohque: </div>
<div class='p'>―Ahmo yehhuatl; yeh in itonal. </div>
<div class='p'>
<span class="verse" id="AC12_16">16&#160;</span>Huan Pedro san ijcon oquichiuticatca huan ihcuac yoquitlapoluihque, oquitaque huan quen tel oquimauteuque. 
<span class="verse" id="AC12_17">17&#160;</span>Huan yehhuatl oquinchihuili senyas ica iman mamocahuacan, huan oquinnonotz quen Totecohtzin omoquixtic ipan in telpiloyan. Huan oquiniluic: </div>
<div class='p'>―Xiquiluican inin in Jacobo ihuan in tocnihuan. </div>
<div class='p'>Huan ic inon oquis in Pedro huan ijcon oya oc se lado. </div>
<div class='p'>
<span class="verse" id="AC12_18">18&#160;</span>Ihcuac yiyau tlatui, tequin oixpoliuque in soldados tleca ahmo oquimatque tlen opanoc ica in Pedro. 
<span class="verse" id="AC12_19">19&#160;</span>Herodes otlatitlan maquitemocan huan quen ayacuel oquiahsic, oquintlahtlanic in soldados tlen opanoc. Otlatitlan Herodes maquinmictican in tlixpiyanimen. Satepa inon Herodes oquis Judea huan omochantihto Cesarea. </div>
<div class='s'>Quen omic in Herodes </div>
<div class='p'>
<span class="verse" id="AC12_20">20&#160;</span>Ocualantoya in Herodes ica in tlacamen den altepemen Tiro huan Sidón. Huan yehhuan oquisematque quen quiyolcuepas in Herodes. Omosetilihque ihuan se itequihuahicniu Herodes itoca Blasto. In Blasto inca otlahto inon tlacamen iixpa in Herodes, tleca Herodes oquintecpanohuaya hasta inuan ocualan. 
<span class="verse" id="AC12_21">21&#160;</span>Herodes oquintlatitlanili mahualacan quimatican tlen tonali. Huan ipan inon tonali omotlaquenti ica cuahcuali itlaquen huan omotlali canin tlixcomaca huan oquinnonotz. 
<span class="verse" id="AC12_22">22&#160;</span>Ijcon in tlacamen opeuque nahuatihque chicahuac: </div>
<div class='p'>―¡Inin aquin tlahtohua ahmo san tlacatl, in tlahmo se dios! </div>
<div class='p'>
<span class="verse" id="AC12_23">23&#160;</span>Ipan inon hora se ángel den Totecohtzin oquicoco in Herodes. Tleca ahmo oquitemacac in mahuesyotl in Dios. Yehhua oocuilteyin ic omic. </div>
<div class='p'>
<span class="verse" id="AC12_24">24&#160;</span>Huan itlahtoltzin Totecohtzin omochayautaya huan otlanonotzayayahque nohuiyan. </div>
<div class='p'>
<span class="verse" id="AC12_25">25&#160;</span>Bernabé huan Saulo oquitlamihque intequiu ic tlen oyahque Jerusalén huan omocuepque Antioquía. Inuan oyahyaya in Juan aquin noyojqui itoca Marcos.  </div>
<div class='psalmlabel' id='AC13_0'> 13</div>
<div class='s'>Bernabé huan Saulo oquintitlanque matlanonotzacan ipan oc sequin tlalten </div>
<div class='p'>
<span class="verse" id="AC13_1">1&#160;</span>Ocatcahque tetlanonotzcahuan huan tlamachtiyanimen ipan tetiotlayehualoltzin Dios tlen ocatca Antioquía. Yehhuan Bernabé, huan Simón aquin noyojqui oquitocahhuiyaya Negro, huan Lucio ialtepeu Cirene, huan Manaén, huan Saulo. In Manaén yeh in aquin oyol ichan in hueyixtoc Herodes. 
<span class="verse" id="AC13_2">2&#160;</span>Ipan se tonali ihcuac omosentlalihtoyahque mamoyolmachtican huan mamosahuacan, in Itiotonaltzin Dios oquinmoluilic: </div>
<div class='p'>―Xinechsecnintlalilican in Bernabé huan Saulo ica in tequitl tlen yiniquiniluihtoc. </div>
<div class='p'>
<span class="verse" id="AC13_3">3&#160;</span>Ic inon ocachi omoyolmachtihque huan omosauque huan oquintlalilihque inman impan Bernabé huan Saulo, quihtosnequi maquinyolchicahualo ica inon tequitl. Ijcon omomatlapalohque ic oyahque. </div>
<div class='s'>In tetiotlatitlaniluan tlanonotzahque ipan in tlali Chipre </div>
<div class='p'>
<span class="verse" id="AC13_4">4&#160;</span>Satepa quen inon Itiotonaltzin Dios oquintitlaniloc in Bernabé huan Saulo, oyahque tel ipan in altepetl Seleucia huan de ompa oquisque ipan barco oahsique ipan in tlali inepanco in atl itoca Chipre. 
<span class="verse" id="AC13_5">5&#160;</span>Ihcuac oahsique ompa itentla in atl ca se altepetl itoca Salamina. Ompa opeuque tlanonotzahque ica itlahtoltzin Dios ipan tiopanten den judeahtecos. Juan noyojqui oyaya inuan quen intepalehuihcau. 
<span class="verse" id="AC13_6">6&#160;</span>Onemiyayahque ipan inon tlali hasta oahsique ipan in altepetl Pafos. Ompa ocahsitohque se judeahteco itoca Barjesús. Yehhua se tlamatqui. Molui tlacahcayauqui tleca oquihtohuaya mach ocatca tetlanonotzcau Dios. 
<span class="verse" id="AC13_7">7&#160;</span>Inon tlamatqui ocatca ihuan in hueyixtoc Sergio Paulo. Yehhuatl se tlacatl molui tlanehnehuilisyo. In hueyixtoc otlatitlan maquinnotzacan in Bernabé huan Saulo, tleca oquinequiyaya quicaquis itlahtoltzin Dios. 
<span class="verse" id="AC13_8">8&#160;</span>Huan inon tlamatqui, aquin noyojqui itoca Elimas, oquinixnamic ahmo maquitlaneltocti in hueyixtoc. 
<span class="verse" id="AC13_9">9&#160;</span>In Saulo, noyojqui itoca Pablo, molui quipixtoc Itiotonaltzin Dios. 
<span class="verse" id="AC13_10">10&#160;</span>Yehhua oquiyequixitac in Elimas huan oquiluic: </div>
<div class='p'>―Titlacahcayauqui; ticoneu in ahmo cuali tlacatl. Tehhuatl tiquixnamiqui nochin tlen cuali. Ocachi cuali ximocamasehui huan ayacmo xiistlacatlahtohtinemi ica itlahtoltzin Totecohtzin. 
<span class="verse" id="AC13_11">11&#160;</span>Axan tel, Totecohtzin mitztlapanoltisque, huan timochihuas tipopoyotl se quesqui tonali. </div>
<div class='p'>Saniman ihtech otlapoyau, huan oquitemohuaya seya aquin maquimaquitzquitiu tleca ayacuel tlachiya. 
<span class="verse" id="AC13_12">12&#160;</span>Queman oquitac inon tlen opanoc, in hueyixtoc niman oquineltocac tleca tequin otehuelitili itlahtoltzin Totecohtzin. </div>
<div class='s'>Pablo huan Bernabé oahsicohque ipan in altepetl Antioquía de Pisidia </div>
<div class='p'>
<span class="verse" id="AC13_13">13&#160;</span>Pablo huan yehhuan aquin ihuan oyahyaya oquisque ipan altepetl Pafos ipan barco, huan oahsihque ipan altepetl Perge tlen ca ipan in tlali Panfilia. Huan in Juan Marcos oquincautehuac huan omocuep Jerusalén. 
<span class="verse" id="AC13_14">14&#160;</span>Satepa de inon oquisque de Perge huan oyahque ipan in altepetl Antioquía ipan in tlali Pisidia. Huan ipan in tonali den nesehuilistli den judeahtecos ocalajque ipan in tiopan de yehhuan huan ompa omosehuihque. 
<span class="verse" id="AC13_15">15&#160;</span>In tequihuahmen den tiopan oquimpohuilihque in itlanahuatil Moisés huan intlahtol tetlayolchicaucahuan Dios. Huan satepa queman otlan ic inon, oquintlatitlanilihque in Pablo huan Bernabé huan oquiniluihque: </div>
<div class='p'>―Tocnihuan, tla oncan tlen tlahtoli ic nantechyolchicahuasque, cuali nantechnonotzasque axan. </div>
<div class='p'>
<span class="verse" id="AC13_16">16&#160;</span>Ijcon omotelquetz in Pablo huan oquiahcoc in iman ic yau quinnonotza: </div>
<div class='p'>―Xicaquican, nomasehualicnihuan, ihuan nochten aquin temoucaitahque in Dios. 
<span class="verse" id="AC13_17">17&#160;</span>Tohueyitahtzin Dios oquintlapehpeniloc tochichicacoluan. Oquinmiyaquililoc ihcuac ochantihtoyahque ic sentlapal ipan in tlali Egipto. Huan satepa oquinquixtiloc ipan inon tlali ica techicahualis. 
<span class="verse" id="AC13_18">18&#160;</span>Huan Dios omoxico intlamachilis cana ompohuali xihuitl ipan in hueyi acahualtlahtli. 
<span class="verse" id="AC13_19">19&#160;</span>Huan omoxitinilihque in chicome ololten den tlacamen aquin ochantiyayahque ipan in tlali Canaán huan oquinmacaloc in tlali in tochichicacoluan. 
<span class="verse" id="AC13_20">20&#160;</span>Huan satepa ipan nahue ciento xihuitl huan tlahco, Yehhuatzin oquinmotlalili in tlixcomacanimen hasta itonal in tlayolchicauqui Samuel. 
<span class="verse" id="AC13_21">21&#160;</span>Ijconon otetlahtlanilihque in Dios: “Xitechmomaquili se in hueyixtoc matechtequiutis.” Huan oquinmacaloc in Dios in hueyixtoc Saúl ipan ompohuali xihuitl. Yehhuatl iconeu Cis, se tlacatl den ichanihcahuan Benjamín. 
<span class="verse" id="AC13_22">22&#160;</span>Huan satepa Dios oquiquixtilo in Saúl, huan omotlali hueyixtoc in David. Huan Yehhuatzin omihto: “Axan nele nechpactiya inin David, iconeu Isaí, tleca quichihuas nochin tlen nicnequi.” 
<span class="verse" id="AC13_23">23&#160;</span>Huan se ichichicaixuiu inon David yeh in Jesús. Huan Dios omotlali Yehhuatzin ic quinmaquixtilos in tlacamen den Israel, quen omihto. 
<span class="verse" id="AC13_24">24&#160;</span>Ihcuac ayamo hualuilohuahtoc in Jesús, in Juan Tlacuatequiyani yoquinnonotz in tlacamen den Israel. Oquiniluic: “Mamopatla namotlamachilis ic nanmocuatequisque.” 
<span class="verse" id="AC13_25">25&#160;</span>Huan ihcuac imiquilistempa, in Juan Tlacuatequiyani oquihto: “Ahmo nehhua in Cristo quen nanquinehnehuiliya. Huan satepa de nehhua hualuilohuas Yehhuatzin huan ahmo tlen noquisca niyan ic nimochihua tetlapalehuiyani.” </div>
<div class='p'>
<span class="verse" id="AC13_26">26&#160;</span>’Notlacaicnihuan, namehhuan techichicaixuihuan Abraham, ihuan nochin aquin temoucaitasque in Dios. Huan techtitlanilihtoc inin tlahtoli den tlamaquixtilistli. 
<span class="verse" id="AC13_27">27&#160;</span>Huan in aquin omochantiyayahque Jerusalén niyan itlayecancahuan ahmo oteixmatiyayahque in Jesús. Niyan oquinehnehuiliyayahque tlen quihtosnequi in tlahcuiloli den tetlayolchicaucahuan, masque quipohuasque ic chichicueyi den nesehuilistli. Ijcon yehhuan oquitzonquixtique inon tlahcuiloli ihcuac otetlahtlacoltihque in Jesús. 
<span class="verse" id="AC13_28">28&#160;</span>Huan masque ahhuel otechipahuilihque niyan tlen ic temictisque, oquitlahtlanihque in Pilato matlatequiuti ic matemictican. 
<span class="verse" id="AC13_29">29&#160;</span>Queman otechihuilihque nochin tlen tlahcuilohtoc, otetemohuihque ipan in cruz huan otehuicaque tetocahque. 
<span class="verse" id="AC13_30">30&#160;</span>Huan Dios oteihxitiloc ipan in mijcamen. 
<span class="verse" id="AC13_31">31&#160;</span>Huan ic huehcau sequin tonalten in Jesús oquinmonextili in aquin tehuan onemiyayahque ihcuac onemohuac ic Galilea huan Jerusalén. Huan axan yehhuan tlanonotztinemihque ica itlahtoltzin Dios. </div>
<div class='p'>
<span class="verse" id="AC13_32">32&#160;</span>’Huan tehhuan tamechnonotzahque ica in cuali tlahtoli; inon tlahtoli oquinmacaque tocoluan. 
<span class="verse" id="AC13_33">33&#160;</span>Inon tlen yomotzonquixti ica tlen achto techiluilohtoc tehhuan in titeixuihuan, quen yoteihxitiloc in Jesús. Quen ca tlahcuilohtoc noyojqui ipan in salmo ome, quen Dios oteiluiloc: “Tehhuatl tinoconeu; yonimitzpehpeni matlatequiutiya in tlacamen.” 
<span class="verse" id="AC13_34">34&#160;</span>Huan quen nele oteihxitiloc ipan in mijcamen, ahyic ocachi mapalani tetlacayo, ijconon omihto: “Nimitzyecmacas in tlatiochihualistli quen oniquiluihtoya in David.” 
<span class="verse" id="AC13_35">35&#160;</span>Ic inon ca tlahcuilotoc ipan oc se Salmo quen tla omihtoc in Jesús: “Ahmo mocahuilis mapalani in notlacayo in aquin Tlamelajcatzintli Teconetzin.” 
<span class="verse" id="AC13_36">36&#160;</span>Tleca David oquipalehui ialtepeu quen oquinextililoc in Dios, huan satepa omic, huan inahuac oquitocaque in itatahhuan, huan opalan itlacayo. 
<span class="verse" id="AC13_37">37&#160;</span>Huan inon aquin oteihxitiloc in Dios, ahmo opalan tetlacayo. 
<span class="verse" id="AC13_38">38&#160;</span>Xicyecmatican nocnihuan, ipampa inin Jesús, tamechnonotzasque quen mechtlapohpoluisque namotlahtlacol. 
<span class="verse" id="AC13_39">39&#160;</span>Yehhuatzin cuali quintlapohpoluilos intlahtlacol nochin in aquin teneltocasque, masque ica itlanahuatil Moisés ahhuel quixtlapachosque intlahtlacol. 
<span class="verse" id="AC13_40">40&#160;</span>Ximomaluican tel, ahmo mamechahsi inin tlen oquihcuilohque in tetlayolchicaucahuan quen omihto in Dios: </div>
<div class='q'>
<span class="verse" id="AC13_41">41&#160;</span>Xiquitacan namehhuan aquin ahmo tlacaqui; xicchihuacan cuenta quen nampolihuisque. </div>
<div class='q'>Tleca nicchihuas se tequitl ipan namotonal, huan inon tequitl ahmo nanquineltocasque masque seya mechnonotzas. </div>
<div class='p'>
<span class="verse" id="AC13_42">42&#160;</span>Huan ihcuac oquisque in Pablo huan Bernabé, oquintlahtlanilihque in tlacamen maquinnonotzacan ica inin tlahtoli ipan chicueyi tonali, yeh den nesehuilistli. 
<span class="verse" id="AC13_43">43&#160;</span>Ihcuac yomoxexelohque in tlacamen den tiopan, oquincuitlapanuihque in Pablo huan Bernabé miyaquin judeahtecos ihuan in aquin ijcon oquineltocaque. Huan yehhuan oquinnonotzayayahque mamoquetzacan chicahuac ica tetlasohtlalis Dios. </div>
<div class='p'>
<span class="verse" id="AC13_44">44&#160;</span>Huan ipan chicueyi tonali omosentlalihque nochten den altepetl ic maquicaquican itlahtoltzin Dios. 
<span class="verse" id="AC13_45">45&#160;</span>Huan ihcuac oquitaque in judeahtecos in miyac tlacamen omosentlalihtoyahque, ocualanque huan opeuque ica tlatlahtohuahque in Pablo huan oquipactecayayahque. 
<span class="verse" id="AC13_46">46&#160;</span>Ihcuac inon omoixcohyehuihque in Pablo huan Bernabé ic oquiniluihque: </div>
<div class='p'>―Huelica otamechnonotzque achto ica itlahtoltzin Dios, huan quen ahmo nanquinequihque nanquiselisque in tlen ic nancahsisquiyanihque in nemilistli nochipa, tehhuan tiyasque tiquinnotzasque in aquin ahmo judeahtecos. 
<span class="verse" id="AC13_47">47&#160;</span>Tleca ijcon otechualtitlaniloc in Totecohtzin huan omihto: </div>
<div class='q'>Nimitztlalihtoc quen tlanextli ic maquinehnehuilican in aquin ahmo judeahtecos. </div>
<div class='q'>Maticualicacan in tlamaquixtilistli ic nohuiyan ipan in tlalticpactli. </div>
<div class='p'>
<span class="verse" id="AC13_48">48&#160;</span>Ic oquicajque in tlacamen aquin ahmo judeahtecos, opajque huan opeuque quihtohuahque cualtzin itlahtoltzin Totecohtzin. Huan oquineltocaque nochin yehhuan in aquin tlatlalili den Dios macahsican in nemilistli nochipa. 
<span class="verse" id="AC13_49">49&#160;</span>Huan ijcon omochayau in itlahtoltzin Totecohtzin ic nohuiyan ipan inon altepemen. 
<span class="verse" id="AC13_50">50&#160;</span>Huan oquinyolchicauque in judeahtecos inon sihuamen molui tlaneltocanimen de yehhuan huan aquin hueyi inquisca, maquinmohsihuican in Pablo huan Bernabé. Huan ic inon oquintotocaque ipan inon altepemen. 
<span class="verse" id="AC13_51">51&#160;</span>Huan in Pablo huan Bernabé omoxotzehtzelohque ica in teutli ic maquichihuacan cuenta ica intlahtlacol inon tlacamen, huan oyahque ipan in altepetl Iconio. 
<span class="verse" id="AC13_52">52&#160;</span>Huan in tlaneltocanimen molui oyolpajque ica in Itiotonaltzin Dios.  </div>
<div class='psalmlabel' id='AC14_0'> 14</div>
<div class='s'>Pablo huan Bernabé ipan in altepetl Iconio </div>
<div class='p'>
<span class="verse" id="AC14_1">1&#160;</span>Ipan in altepetl Iconio in Pablo huan Bernabé ocalajque sansecnin ipan in tiopantli den judeahtecos. Huan oquinnonotzque miyac, huan sequin oquineltocaque huan sequin ahmo. 
<span class="verse" id="AC14_2">2&#160;</span>Huan inohque judeahtecos aquin ahmo oquineltocaque oquinyolchicauque yehhuan aquin ahmo judeahtecos, maquinehnehuilican ahmo cuali in tlaneltocanimen. 
<span class="verse" id="AC14_3">3&#160;</span>Ic inon omocauque yehhuan nepa miyac tonalten, huan omoixcohyehuihque ic oquinnonotzque ica itlahtoltzin Dios, tleca otetemachihque in Totecohtzin. Huan Tohueyitahtzin oquinmactilo in chicahualistli maquichihuacan in tlachiuten mahuestic huan in tlaistlacolten. Ijcon oquinnextilihque quen Dios otlahuelitalo ic tlen oquinonotzayayahque. 
<span class="verse" id="AC14_4">4&#160;</span>Huan omoxehxelohque in tlacamen den altepetl. Sequin oquimpalehuiyayahque in judeahtecos huan oc sequin oquimpalehuiyayahque in tetiotlatitlaniluan. 
<span class="verse" id="AC14_5">5&#160;</span>Ic inon sequin judeahtecos huan sequin in aquin ahmo judeahtecos san ocualsematque ihuan in tequihuahmen maquimpinautican huan maquintemacacan. 
<span class="verse" id="AC14_6">6&#160;</span>Huan ic oquimatque in Pablo huan Bernabé, ocholohque ic Listra huan ic Derbe, ome altepemen den tlali Licaonia huan ipan in tlalten tlen quiyehualohua inon altepemen. 
<span class="verse" id="AC14_7">7&#160;</span>Huan nepa noyojqui oquinnonotzayayahque in tlahtoli den tlamaquixtilistli. </div>
<div class='s'>Oquitemacaque in Pablo ipan in altepetl Listra </div>
<div class='p'>
<span class="verse" id="AC14_8">8&#160;</span>Ipan in altepetl Listra ocatca se tlacatl aquin ahhuel onehnemiyaya tleca inon tlacatl cuecueltic ic otlacat, huan ahyic onehnen. 
<span class="verse" id="AC14_9">9&#160;</span>Inin tlacatl oquicactoya in tlen Pablo oquihtohuaya huan Pablo oquiyequitac huan oquinehnehuili cana quineltocas ic pahtis. 
<span class="verse" id="AC14_10">10&#160;</span>Ic inon oquiluic in Pablo ica chicahuac itlahtol: </div>
<div class='p'>―Ximoquetza yec ica in mocxi. </div>
<div class='p'>Huan in tlacatl saniman omoquetz huan niman opeu nehnemi. 
<span class="verse" id="AC14_11">11&#160;</span>Ic oquitaque in tlen oquichiu in Pablo, in tlacamen opeuque tzahtzihque ica itlahtol Licaonia, huan oquihtohuayahque: </div>
<div class='p'>―¡Dioses oixnesihque quen tlacamen ohualtemohuahque ica tehhuanten! </div>
<div class='p'>
<span class="verse" id="AC14_12">12&#160;</span>Oquihtohuayahque in Bernabé ocatca se dios Júpiter huan in Pablo ocatca se dios Mercurio, tleca yehhuatl in tlahtohuani. 
<span class="verse" id="AC14_13">13&#160;</span>Huan in tiopixqui den Júpiter oquipiyaya itiopan canic oahsiyayahque ipan in altepetl. Oquihualicac in cuacuehten huan in xochitl tlen ic quinxochihuayanihque. Huan in tlacamen oquinequiyayahque quinmahuestilisque. Quinmictilinihque in cuacuehten quen tlatemactilten. 
<span class="verse" id="AC14_14">14&#160;</span>Huan ihcuac oquichiuque cuenta in Pablo huan Bernabé, opeuque quitzohtzomotzahque intlaquen tleca otlocoxticaten queman oquinehnehuilihque quinmahuestilisquiyanihque. Huan ocalajque inepantla inon tlacamen, tzahtzitihue: </div>
<div class='p'>
<span class="verse" id="AC14_15">15&#160;</span>―¡Tlacatzitzin! ¿Tleca ijcon nanquichihuahque? Tehhuan noyojqui titlacamen quen namehhuan huan ic inon tihuitzen ic tamechiluisque quen xicahuacan nochin in tlen ahmo mechpalehuis, huan xicuitlapanuican in Dios yolihuatoc. Yehhuatzin in aquin oquichihualoc in neluicactli huan in tlalticpactli, huan in mar huan nochin tlen oncan nohuiyan. 
<span class="verse" id="AC14_16">16&#160;</span>Ipan in oc sequin tonalten oquinmocahuili in Dios maquichihuacan in tlacamen quen oquinejque, 
<span class="verse" id="AC14_17">17&#160;</span>masque nochipa oquinmonextilohuaya aquin Yehhuatzin quen oquinmochihuiliyaya in tlen cuali. Yehhuatzin omohualtitlaniyaya in quiahuitl huan in cuali tlamilolten huan otechmacalohuaya miyac ica tlen titlacuasque huan tipaquisque. </div>
<div class='p'>
<span class="verse" id="AC14_18">18&#160;</span>Masque ijcon oquihtohque inon tlahtoli, molui tequiyo ic oquinmohsihuihque in Pablo huan Bernabé quen quinmictiyanihque in cuacuehten quen tlatemactilistli ic quinmahuestilisque. </div>
<div class='p'>
<span class="verse" id="AC14_19">19&#160;</span>Oncan oahsicohque sequin judeahtecos den altepetl Antioquía huan den Iconio. Huan oquinyolchicauque in tlacamen huan oquitemacaque in Pablo. Oquinehnehuiliyayahque quen yoquimictihque huan oquitotoxohque tlatentli den altepetl. 
<span class="verse" id="AC14_20">20&#160;</span>Huan ihcuac oquiyehualohque in tlaneltocanimen in Pablo, yehhua omoquetz huan oc sepa ocalac ipan in altepetl. Huan ic mostla oquis ihuan Bernabé huan oyahque ipan in altepetl Derbe. </div>
<div class='p'>
<span class="verse" id="AC14_21">21&#160;</span>Oquinnonotzque in tlahtoli den tlamaquixtilistli ipan in alteptl Derbe huan miyac oquinneltoctihque ic mochihuasque momachtiyanimen. Huan satepa omocuepque ipan in altepemen Listra huan Iconio huan Antioquía. 
<span class="verse" id="AC14_22">22&#160;</span>Ipan inon altepemen oquinyolchicauque in tlaneltocanimen maquineltocacan chicahuac. Huan oquiniluihque huelica quitlapanoltisque miyac tlamantli achto ijcon calaquisque ipan tetlatequiutilistzin in Dios. 
<span class="verse" id="AC14_23">23&#160;</span>Noyojqui oquintlalihque tequihuahten ipan sehse tetiotlayehualoltzin Dios, huan satepa ihcuac omoyolmachtihque huan omosauque, otetlatlautilihque in Totecohtzin maquinmaluilo in tlaneltocanimen. </div>
<div class='s'>Pablo huan Bernabé mocuepahque ic Antioquía den tlali Siria </div>
<div class='p'>
<span class="verse" id="AC14_24">24&#160;</span>Satepa opanoque ic Pisidia huan oahsitohque ipan in tlali den Panfilia. 
<span class="verse" id="AC14_25">25&#160;</span>Oquinonotzque in itlahtoltzin ipan in altepetl Perge, huan oncan oyahque ipan in altepetl Atalia. 
<span class="verse" id="AC14_26">26&#160;</span>Huan de ompa ohualahque ipan barco ic omocuepque Antioquía, in altepetl canin oquintitlanque ica itlasohtlalistzin Dios ipan in tequitl tlen axan yoquitlamihque. 
<span class="verse" id="AC14_27">27&#160;</span>Ihcuac oahsique Antioquía, oquinsentlalihque nochin den itiotlayehualoltzin huan in Pablo huan Bernabé oquinnonotzque nochin tlen Dios oquinchihuililoc ica yehhuan. Oquiniluihque quen in Totecohtzin yoquinseliloc in aquin ahmo judeahtecos, huan yehhuan noyojqui cuali maquineltocacan. 
<span class="verse" id="AC14_28">28&#160;</span>Huan in Pablo huan Bernabé omocauque ompa miyac tonalten ihuan in tlaneltocanimen.  </div>
<div class='psalmlabel' id='AC15_0'> 15</div>
<div class='s'>In mononotzalistli ipan in itiotlayehualoltzin Jerusalén </div>
<div class='p'>
<span class="verse" id="AC15_1">1&#160;</span>Ipan inon tonalten ohualahque oc sequin tlacamen den Judea aquin oahsitohque Antioquía. Opeuque quinnextiliyahque in tlaneltocanimen huan oquiniluihque ahhuel maquisasque in tlahmo quitlalisque in ixmatcayotl den judeahteco, quen oquihtohuaya in Moisés. 
<span class="verse" id="AC15_2">2&#160;</span>Pablo huan Bernabé oquincocolihque tequin. Huan oquintocahhuihque in Pablo huan Bernabé ihuan oc sequinten, mayacan Jerusalén maquicaquican inon tlahtoli in tetiotlatitlaniluan huan in tequihuahmen den tetiotlayehualoltzin Dios de inon altepetl. </div>
<div class='p'>
<span class="verse" id="AC15_3">3&#160;</span>Oquintitlanque inon tlaneltocanimen den tetiotlayehualoltzin Antioquía. Ic oyahyaya, opanohtayahque ipan in tlalten den Fenicia huan Samaria, huan oquinnotzayayahque quen yehhuan aquin ahmo judeahtecos yoquicauque in yihuehcau intlaneltoquilis ic tecuitlapanuisque in Dios. Huan nochten in tocnihuan opaquiyayahque molui ica inon tlahtoli. </div>
<div class='p'>
<span class="verse" id="AC15_4">4&#160;</span>Ihcuac oahsitohque Pablo huan Bernabé ipan Jerusalén, oquinmosehuihque ipan in itlayehualoltzin in tlaneltocanimen ihuan in tetiotlatitlaniluan huan in tequihuahmen. Huan oquinnonotzque nochin tlen Dios omochiu ica yehhuan. 
<span class="verse" id="AC15_5">5&#160;</span>Huan sequin fariseos aquin oquineltocaque omoquetzque huan oquihtohque: </div>
<div class='p'>―In tlaneltocanimen aquin ahmo judeahtecos quipiyahque tlen quitlalisque in ixmatcayotl den judeahteco huan quitlacamatisque in itlanahuatil Moisés. </div>
<div class='p'>
<span class="verse" id="AC15_6">6&#160;</span>Oncan omosentlalihque in tetiotlatitlaniluan huan in tequihuahmen para quiyectlalisque inon tlahtoli. 
<span class="verse" id="AC15_7">7&#160;</span>Satepa ihcuac omononotzque huehcau, omoquetz in Pedro huan oquiniluic: </div>
<div class='p'>―Tocnihuan, nanquimatihque quen yihuehcau in Dios onechtlapehpeniloc ipan namehhuan ic niquinnonotzas in itlahtoltzin de temaquixtilistli maquineltocacan in aquin ahmo judeahtecos. 
<span class="verse" id="AC15_8">8&#160;</span>Huan Dios moixmati inyolo in tlacamen huan oquinextililoc quen quinselilos tleca oquinmacaloc in Itiotonaltzin ijcon quen otechmacaloc. 
<span class="verse" id="AC15_9">9&#160;</span>Dios ahmo aquin omoixpapatlac ica tehhuanten huan yehhuanten tleca noyojqui oquinyolchipahualoc ihcuac oquineltocaque. 
<span class="verse" id="AC15_10">10&#160;</span>Axan tel, ¿tleca nanquinmohsihuisque ic nanquinmatiltisque inon tlanahuatili ipan inohque tlaneltocanimen? Niyan tehhuan niyan tocoluan ahhuel tictlacamatihque. 
<span class="verse" id="AC15_11">11&#160;</span>Ahmo maquinchihuilican ijcon tleca ticneltocahque timaquisasque ica tetlasohtlalis in Totecohtzin Jesús ijcon quen yehhuan. Yeh in quen otechuelitalo in Dios. </div>
<div class='p'>
<span class="verse" id="AC15_12">12&#160;</span>Oncan nochten omocauque tlamach, huan oquicajque ic otlahtohque in Pablo huan Bernabé. Oquinnonotzque nochin tlen molui mahuestic in Dios omochiu ipan yehhuan aquin ahmo judeahtecos. 
<span class="verse" id="AC15_13">13&#160;</span>Ihcuac otlanque tlahtohuahque, in Jacobo oquiniluic: </div>
<div class='p'>―Nocnihuan, xinechcaquican. 
<span class="verse" id="AC15_14">14&#160;</span>Yoquinonotz in Simón Pedro quen Dios oquinseliloc ic achto in aquin ahmo judeahtecos. Noyojqui oquitlapehpeniloc impan yehhuan sequin tlacamen para Yehhuatzin. 
<span class="verse" id="AC15_15">15&#160;</span>Huan ijcon quisa quen oquihcuilohque in tlayolchicaucamen, ijcon quen mihtohua in Dios ipan in Itlahcuiloltzin: </div>
<div class='q'>
<span class="verse" id="AC15_16">16&#160;</span>Satepa de inin nimocuepas </div>
<div class='q'>huan oc sepa niquintlalilis den ichanihcahuan David seya aquin tlicanas. </div>
<div class='q'>Oc sepa nicyectlalis in tlen omocau, </div>
<div class='q'>huan nimocuepas niquinnextilis ocachi </div>
<div class='q'>
<span class="verse" id="AC15_17">17&#160;</span>manechtemocan nochin tlacamen, yehhuan aquin israeltecos huan yehhuan aquin ahmo. </div>
<div class='q'>
<span class="verse" id="AC15_18">18&#160;</span>Ijcon mihtohua in Totecohtzin aquin oquinixmatiltiloc inin tlamanten den tlen yihuehcau panotoc. </div>
<div class='p'>
<span class="verse" id="AC15_19">19&#160;</span>’Ic inon niquihtohua quen ahmo xiquinmohsihuican in aquin ahmo judeahtecos aquin omoyolcuepque ica in yihuehcau intlaneltoquilis ic maquineltocacan in Dios. 
<span class="verse" id="AC15_20">20&#160;</span>Quinamiquis quen matiquintlahcuiluican quen ahmo tlen maquitacan ica tlen quimahuasnequi ica inon dioses tlachihchiuten. Niyan aquin ahmo masihuaahuilti niyan matlacaahuilti. Huan ahmo xicuacan nacatl tlen tlamecanili, niyan in yestli. 
<span class="verse" id="AC15_21">21&#160;</span>Tleca de yihuehcau oncan ipan sehsen altepetl aquin tlanonotzahque ica itlanahuatil in Moisés. Inon tlen quiamapohuahque ipan in tiopanten de yehhuan ipan in tonali den nesehuilistli. </div>
<div class='p'>
<span class="verse" id="AC15_22">22&#160;</span>Ic inon in tetiotlatitlaniluan, huan in tequihuahmen, ihuan nochten ipan itiotlayehualoltzin oquintlapehpenihque sequin de yehhuan, mayacan ic Antioquía ihuan Pablo huan Bernabé. Oquitocahhuihque in Judas tlen noyojqui itoca Barsabás, huan Silas. Yehhuan tlacamen tequin tlen inquisca ipan in tlaneltocanimen. 
<span class="verse" id="AC15_23">23&#160;</span>Huan ica yehhuan oquititlanque inon amatl tlen oquihto: </div>
<div class='p'>“Tehhuan titetiotlatitlaniluan huan titequihuahmen huan namocnihuan tiquintlahpalohuahque in tocnihuan aquin ahmo judeahtecos huan in aquin chantihque ic Antioquía huan ipan in tlalten den Siria huan Cilicia. 
<span class="verse" id="AC15_24">24&#160;</span>Ticmautoque quen sequin tlacamen quistoque den nican, niyan ahmo totlamatiyan, huan mechmosihuihtohque namehhuan ica tlahtolten huan mechtlapolochtihtohque. Quihtohticaten quen nanquipiyahque nanquitlalisque in ixmatcayotl den judeahteco huan nanquipiyahque nanquichihuahque cuenta ica itlanahuatil in Moisés. 
<span class="verse" id="AC15_25">25&#160;</span>Ic inon tehhuan tinochten oticnehnehuilihque cuali matiquintocahhuican sequin tlacamen de tehhuanten ic mayacan mechitacan namehhuan san secnin inuan totlasohicnihuan Bernabé huan Pablo. 
<span class="verse" id="AC15_26">26&#160;</span>Yehhuan omotemacaque ica innemilis tepampa Totecohtzin Jesucristo. 
<span class="verse" id="AC15_27">27&#160;</span>Tel, tamechtitlaniliyahque in Judas huan Silas, huan yehhuan ic tlahtosque ihuan namehhuan ic mechyecnonotzasque nochin inin. 
<span class="verse" id="AC15_28">28&#160;</span>Omosetilihque in Itiotonaltzin Dios ihuan tehhuan ahmo tamechtlalilisque niyan tlen ocachi yetec, san inin tlahtoli molui chicahuac. 
<span class="verse" id="AC15_29">29&#160;</span>Ahmo xicuacan inacayo in yolcamen tlen quinmactihtoque in dioses tlachihchiuten. Noyojqui ahmo xicuacan in yestli niyan in inacayo in yolcamen tlen tlamecanilten. Huan niyan aquin ahmo masihuaahuilti niyan matlacaahuilti. Tla nanquitlacamatisque inin tlahtoli, cuali nanquichihuasque. Cuali mayetocan.” </div>
<div class='p'>
<span class="verse" id="AC15_30">30&#160;</span>Ijcon quen yoquintitlanque, yehhuan oyahque in Antioquía. Huan ompa omosentlalihque ipan itiotlayehualoltzin huan oquintemactilihque in amatl. 
<span class="verse" id="AC15_31">31&#160;</span>Huan ihcuac in tocnihuan oquimpohuilihque, ic inon tequin oquinyolpactic inon tlahtoli. 
<span class="verse" id="AC15_32">32&#160;</span>Huan quen cuali tlanonotzasque noyojqui in Judas huan Silas, oquinyolsehuihque huan oquinyolchicauque molui in tocnihuan ica intlahtol. 
<span class="verse" id="AC15_33">33&#160;</span>Satepa ic panotoc se quesqui tonalten ompa, in tocnihuan oquinnahuatihque tlamach in Judas huan in Silas mamocuepacan ica aquin oquinualtitlanque. 
<span class="verse" id="AC15_34">34&#160;</span>Huan Silas oquinec mocahuas. 
<span class="verse" id="AC15_35">35&#160;</span>Noyojqui in Pablo huan Bernabé omocauque in Antioquía, huan ic oc miyac oc sequinten oquinnextilihtoyahque huan oquinnonotztoyahque in itlahtoltzin Totecohtzin. </div>
<div class='s'>In Pablo ic oupa yau ic oc secnin matlanonotza </div>
<div class='p'>
<span class="verse" id="AC15_36">36&#160;</span>Satepa de quesqui tonali in Pablo oquiluic in Bernabé: </div>
<div class='p'>―Tiohue oc sepa tiquinita in tocnihuan ipan nochin altepemen canin tiquinnonotztoque in itlahtoltzin Totecohtzin, ic tiquinitasque quen yesque. </div>
<div class='p'>
<span class="verse" id="AC15_37">37&#160;</span>In Bernabé oquinequiyaya quihuicas in Juan Marcos. 
<span class="verse" id="AC15_38">38&#160;</span>Huan in Pablo oquinehnehuili cuali tla ahmo quihuicasque, tleca oquinualcautehuac nepa Panfilia huan ahmo oquincuitlapanuiyaya ipan inon tequitl. 
<span class="verse" id="AC15_39">39&#160;</span>Omotlahtolchihuihque huan omosesecninuihque. In Bernabé oquihuicac in Marcos huan oyahque ipan in barco ic Chipre. 
<span class="verse" id="AC15_40">40&#160;</span>In Pablo oquitlapehpeni in Silas huan oquisque satepa ic in tocnihuan otetlatlautiyahque maquinyequitalo ica itlasohtlalistzin in Totecohtzin. 
<span class="verse" id="AC15_41">41&#160;</span>Huan opanoque ic in tlali Siria huan Cilicia, quinyolchicautihue in tocnihuan ipan in itiotlayehualolten.  </div>
<div class='psalmlabel' id='AC16_0'> 16</div>
<div class='s'>Timoteo quicuitlapanuiya in Pablo huan Silas </div>
<div class='p'>
<span class="verse" id="AC16_1">1&#160;</span>Pablo huan Silas oahsique ipan in altepemen Derbe huan Listra, canin ocahsitohque se tlaneltocani itoca Timoteo, iconeu se sihuatl judeahteco tlaneltocani, huan in itata griegohteco. 
<span class="verse" id="AC16_2">2&#160;</span>In tocnihuan aquin ochantiyayahque Listra huan Iconio otlahtohuayahque yec ihuan yehhuatl. 
<span class="verse" id="AC16_3">3&#160;</span>In Pablo oquinec maquicuitlapanui in Timoteo huan oquimacac in ixmatcayotl den judeahtecos ic ahmo quinixnamiquinihque in judeahtecos in aquin ochantiyayahque ipan inon tlalten, quen nochten oquimatque itata griegohteco. 
<span class="verse" id="AC16_4">4&#160;</span>Huan ipan nochin altepemen canic opanohuayahque, oquinnahuatihque in oc sequin tocnihuan in tlen oquinmotlalihque in tetiotlatitlaniluan huan in tequihuahmen aquin ocatcahque Jerusalén. 
<span class="verse" id="AC16_5">5&#160;</span>Ijcon in tiotlayehualolten omochiuque chicahuac ipan intlaneltoquilis, huan omomiyaquiliyayahque in tlaneltocanimen mostli. </div>
<div class='s'>Tlen oquimocochnextili in Pablo ica se tlacatl den Macedonia </div>
<div class='p'>
<span class="verse" id="AC16_6">6&#160;</span>In Itiotonaltzin Dios ahmo oquinmocahuili maquihtocan in itlahtoltzin ipan in tlali den Asia. Ic inon oquitlahcotejque ipan in tlalten den Frigia huan Galacia. 
<span class="verse" id="AC16_7">7&#160;</span>Huan oahsique hasta tlacpac den tlali Misia. Huan ompa oquinehnehuiliyayahque calaquisque ipan in tlalten den Bitinia, huan Itiotonaltzin Dios ahmo oquinmocahuili maquichihuacan. 
<span class="verse" id="AC16_8">8&#160;</span>Oncan opanotayahque huehca ic Misia huan otemohque ic in altepetl Troas canin mosehuiyahque in barcos. 
<span class="verse" id="AC16_9">9&#160;</span>Ompa ic tlayohua oquimocochnextili in Pablo, huan oquitac se tlacatl den tlali Macedonia aquin omoquetz iixpa huan oquitlatlautiyaya: “Mapano ic Macedonia huan xitechpalehuihtehua.” 
<span class="verse" id="AC16_10">10&#160;</span>Huan ica tlen in Pablo oquimocochnextili, niman oticyectlalihque ic tiyasque Macedonia. Ticyecmauticatcahque technotzalohtiu in Dios ic matiquinnonotzacan in tlahtoli den temaquixtilistli. </div>
<div class='s'>Pablo huan Silas ipan in altepetl Filipos </div>
<div class='p'>
<span class="verse" id="AC16_11">11&#160;</span>Otitlecohque tel, ipan in barco nepa Troas, huan otiyayahque saniman ic se tlali tlen ca inepanco in atl, itoca Samotracia, huan ic mostla otiahsique in Neápolis. 
<span class="verse" id="AC16_12">12&#160;</span>De ompa otiyahque Filipos, yeh in altepetl ocachi hueyi ipan inon tlalten den Macedonia. Ompa oticatcahque sequin tonalten. 
<span class="verse" id="AC16_13">13&#160;</span>Se tonali den nesehuilistli otiquisque tlatentli den altepetl inahuac se atentli canin nochipa yahue moyolmachtiyahque. Otimotlahtlalihque ompa otiquinmacaque itlahtoltzin Dios inon sihuamen aquin omosentlalihtoyahque. 
<span class="verse" id="AC16_14">14&#160;</span>Se de yehhuan itoca Lidia, huan inon de se altepetl itoca Tiatira. Yehhuatl oquinemacayaya sequin tatapahtli cuali in ipahyo morado. Inon sihuatl otemahuestiliyaya in Dios huan otecacticatca, huan in Totecohtzin oquiyoltlapoloc ic maquichihua cuenta in tlen oquihtohuaya in Pablo. 
<span class="verse" id="AC16_15">15&#160;</span>Oncan omocuatequihque ihuan in ichanihcahuan huan satepa otechyecolti, quen techiluihtiu: </div>
<div class='p'>―Tla nanquinehnehuiliyahque ic nele nitlaneltocani ipan Totecohtzin, xihualacan ximotepaluican nochan. </div>
<div class='p'>Huan otechtlatlautic matimotzecocan. </div>
<div class='p'>
<span class="verse" id="AC16_16">16&#160;</span>Opanoc se tonali ihcuac otiyayahque timoyolmachtiya, oticahsitohque se ichpochtli tlayolchicauqui. Ocatca inmajco in itecohhuan huan oquitlaniyaya miyac tomin ica inon itequiu. 
<span class="verse" id="AC16_17">17&#160;</span>Inon ichpochtli opeu techcuitlapanuiya huan tlahtohtiu: </div>
<div class='p'>―Inin tlacamen tepalehuiyahque in Dios tlen huehcapa metztoc. Mechiluihtihue ica in yancuic tlanehnehuilistli den temaquixtilistli. </div>
<div class='p'>
<span class="verse" id="AC16_18">18&#160;</span>Oquichiu inin ipan miyac tonalten, ihcuac in Pablo yoquimohsihui. Omocuep huan oquiluic in ahmo cuali yehyecatl in tlen ipan ocatca yehhua: </div>
<div class='p'>―Ic Itocahtzin Jesucristo nimitztequiutiya, xiquisa ipan yehhua. </div>
<div class='p'>Huan in ahmo cuali yehyecatl oquicau saniman. </div>
<div class='p'>
<span class="verse" id="AC16_19">19&#160;</span>Huan ihcuac inon in itecohhuan in ichpocatl oquitaque ayacmo ocatca tlen ic quitlanisque in tomin ica inon ichpocatl. Oncan oquinquitzquihque in Pablo huan Silas huan oquinuicaque inixpa in tequihuahmen ipan in tiyanquistli. 
<span class="verse" id="AC16_20">20&#160;</span>Oquintemactihtohque inahuac in tlixcomacanimen huan oquihtohque: </div>
<div class='p'>―Inin tlacamen yehhuan in judeahtecos, huan opeuque tlamohsihuiyahque ipan toaltepeu. 
<span class="verse" id="AC16_21">21&#160;</span>Huan oquinnextiliyayahque intlanehnehuilis quen tehhuan ahhuel ticselisque tleca tehhuan tiromanohtecos. </div>
<div class='p'>
<span class="verse" id="AC16_22">22&#160;</span>Oncan in tlacamen oquinixnamijque in Pablo huan Silas, huan in tequihuahmen otlatequiutihque maquintlaquenquixtican huan maquinuihhuitequican ica tlacotl. 
<span class="verse" id="AC16_23">23&#160;</span>Ihcuac yoquinuihhuitejque tequin, oquitequiutihque maquinixpiyacan yec. 
<span class="verse" id="AC16_24">24&#160;</span>Ihcuac oquicac inon tlanahuatili, in tlixpixqui oquincalaqui ocachi ompic tlahtec ipan in telpiloyan. Huan oquinxoilpihque yec ipan in cuartones. </div>
<div class='p'>
<span class="verse" id="AC16_25">25&#160;</span>Huan ic tlahcoyohuac in Pablo huan Silas omoyolmachtihtoyahque huan ocuihcuicatoyahque teca in Dios. Huan in oc sequin aquin ompa tzactoque oquincacticatcahque. 
<span class="verse" id="AC16_26">26&#160;</span>Huan san tlama ohualuehueyocatehuac chicahuac huan oquitzetzelo in tepamitl den telpiloyan. Huan niman omotlapohque in puertas huan otlacahcauque in cadenas ipan inohque aquin tzactohque. 
<span class="verse" id="AC16_27">27&#160;</span>In tlixpixqui oihsatehuac, huan oquitac in puertas den telpiloyan nochin tlapoutoque. Oquiquixti in espada ic momictini, tleca oquinehnehuili yocholohque in motzacuanimen. 
<span class="verse" id="AC16_28">28&#160;</span>Huan Pablo oquitzahtzili: </div>
<div class='p'>―Ahmo tlen ximochihuili, tinochten ticaten nican. </div>
<div class='p'>
<span class="verse" id="AC16_29">29&#160;</span>Oncan in tlixpixque oquitlahtlan in tletl, huan ocalac niman. Huan huehueyocatiu ica moucayotl, omotlamotlac icxitla in Pablo huan Silas. 
<span class="verse" id="AC16_30">30&#160;</span>Huan niman oquinquixti huan oquintlahtlani: </div>
<div class='p'>―Tlacatzitzin, ¿tlen nicchihuas ic nimaquisas? </div>
<div class='p'>
<span class="verse" id="AC16_31">31&#160;</span>Huan yehhuan oquinanquilihque: </div>
<div class='p'>―Xiteneltoca in Totecohtzin Jesucristo huan timaquisas, tehhuatl ihuan mochanihcahuan. </div>
<div class='p'>
<span class="verse" id="AC16_32">32&#160;</span>Huan oquinnonotzque itlahtoltzin Totecohtzin inuan nochin in ichanihcahuan. 
<span class="verse" id="AC16_33">33&#160;</span>Huan inon tlayohua in tlixpixqui oquimpaquili canin omoxoxoleuque. Oncan yehhuatl inuan in ichanihcahuan oquincuatequihque. 
<span class="verse" id="AC16_34">34&#160;</span>Satepa oquinuicac ichan huan oquintlamacac. Huan yehhuatl huan in ichanihcahuan molui opactoyahque ic oteneltocaque in Dios. </div>
<div class='p'>
<span class="verse" id="AC16_35">35&#160;</span>Ic mostla in tequihuahmen oquintitlanque in topilihten maquinahuati in tlixpixqui maquincahcahuacan. 
<span class="verse" id="AC16_36">36&#160;</span>Oncan in tlixpixqui oquiluic in Pablo: </div>
<div class='p'>―Nicpiya in tlanahuatili den tequihuahmen manamechcahcahua namehhuan. Quen yicuali nanyasque tlamach. </div>
<div class='p'>
<span class="verse" id="AC16_37">37&#160;</span>Huan Pablo oquiniluic in topilihten: </div>
<div class='p'>―Tehhuanten titlacamen romanohtecos, huan otechuihhuitejque temiyacaixpa huan niyan ahmo otechixcomacahque, huan otechtzajque. Cox, ¿axan techcahcahuasque san ichtacan? ¡Huelis ahmo! Mahualacan yehhuan techquixtican. </div>
<div class='p'>
<span class="verse" id="AC16_38">38&#160;</span>In topilihten oquinnonotzque in tequihuahmen huan yehhuan omomoutihque ihcuac oquimatque in Pablo huan Silas tlacamen romanohtecos. 
<span class="verse" id="AC16_39">39&#160;</span>Oyahque quintlatlautiyahque maquintlapohpoluican huan oncan oquinquixtihque huan oquintlatlautihque maquisacan ipan inon altepetl. 
<span class="verse" id="AC16_40">40&#160;</span>Ic oquisque den telpiloyan, yehhuan oyahque ichan in Lidia. Huan oquinitaque in tocnihuan huan oquinyolchicautejque, huan satepa oyahque.  </div>
<div class='psalmlabel' id='AC17_0'> 17</div>
<div class='s'>Ic omococolihque ipan in altepetl Tesalónica </div>
<div class='p'>
<span class="verse" id="AC17_1">1&#160;</span>Ic oyahyaya in Pablo huan Silas, opanoque ic Anfípolis huan Apolonia huan niman oahsique ipan in altepetl Tesalónica canin ocatca se tiopantli den judeahtecos. 
<span class="verse" id="AC17_2">2&#160;</span>Huan saniman quen quichiutinemi, in Pablo oya ipan inon tiopantli. Huan ipan yiyi semana, ipan in tonali den nesehuilistli, otlanonotzque inuan. 
<span class="verse" id="AC17_3">3&#160;</span>Oquinyequiluihque tlen quihtosnequi in Itlahcuiloltzin Dios. Oquinnonotzque quen in Cristo omopix tlen otlapanoloc ic omicohuac. Huan satepa ic omicohuac omopix tlen oihxohuac. Huan oquiniluic: </div>
<div class='p'>―Yeh inin Jesús tlen namechnonotza, yeh in Cristo, tetlapehpenil Dios. </div>
<div class='p'>
<span class="verse" id="AC17_4">4&#160;</span>Oncan sequin in judeahtecos oquineltocaque huan omosetilihque inuan Pablo huan Silas. Noyojqui oquineltocaque sequin griegohtecos aquin otemahuestiliyayahque Dios, huan noyojqui miyaquin in sihuamen tlen hueyi inquisca. 
<span class="verse" id="AC17_5">5&#160;</span>Huan ic inon in judeahtecos aquin ahmo oquineltocaque itlahtoltzin Dios ohualcualanque huan oquinsentlalihque sequin tlacamen ahmo cualten aquin san ompic onemiyayahque. Huan omocuahcualantihque huan oquinmohsihuihque nochin in altepetl. Huan oquixuitecticatcahque in ical Jasón ic quintemohticaten in Pablo huan Silas ic quinquixtisque huan quintemactinihque inmajco inon tlacamen. 
<span class="verse" id="AC17_6">6&#160;</span>Huan quen ahmo oquinahsihque ompa, oquitotoxohtahque in Jasón huan oc sequin tocnihuan inixpa in tequihuahten den altepetl huan otzahtzihque: </div>
<div class='p'>―Inin tlacamen aquin quinnetehuiltiyahque nochin tlacamen nohuiyan noyojqui yohualahsihque nican. 
<span class="verse" id="AC17_7">7&#160;</span>Huan Jasón oquinseli ichan. Nochin yehhuan quixnamiquihque in tlanahuatilten den hueyixtoc romanohteco, tleca quihtohuahque oncan oc se hueyixtoc itoca Jesús. </div>
<div class='p'>
<span class="verse" id="AC17_8">8&#160;</span>Ic oquicajque inin tlahtolten, in tlacamen huan in tequihuahmen omocuacualantihque. 
<span class="verse" id="AC17_9">9&#160;</span>Huan Jasón huan in oc sequin oquitemactihque in tomin quen fianza huan oquincauque in tequihuahten. </div>
<div class='s'>Pablo huan Silas ipan in altepetl Berea </div>
<div class='p'>
<span class="verse" id="AC17_10">10&#160;</span>Saniman in tocnihuan oquintitlanque in Pablo huan Silas ica yohuali ipan in altepetl Berea. Ic oahsitohque, oyahque ipan in tiopantli den judeahtecos. 
<span class="verse" id="AC17_11">11&#160;</span>In tlacamen den Berea ocachi cualten quen den Tesalónica. Tequin cualtzin oquiselihque in itlahtoltzin Dios huan mostli oquitemohuayahque ipan in Itlahcuiloltzin in tla ic nele melahuac quen quihtohuahque in Pablo huan Silas. 
<span class="verse" id="AC17_12">12&#160;</span>Miyacten de yehhuan oquineltocaque, huan noyojqui sequin sihuamen griegohtecos, aquin hueyi inquisca, huan noyojqui in tlacamen. 
<span class="verse" id="AC17_13">13&#160;</span>Huan ihcuac in judeahtecos den Tesalónica oquimatque quen in Pablo tlanonotztoc ica itlahtoltzin Dios noyojqui ipan in altepetl Berea, oyahque ompa huan oquincualantihtohque in tlacamen. 
<span class="verse" id="AC17_14">14&#160;</span>Huan in tocnihuan oquititlanque in Pablo mayau saniman itentla in mar, huan omocauque in Silas huan Timoteo ipan in altepetl Berea. 
<span class="verse" id="AC17_15">15&#160;</span>In aquin ihuan oyahyaya in Pablo oquihuicaque ipan in altepetl Atenas. Saniman omocuepque huan oquiniluihque in Silas huan Timoteo mayacan maquiahsisque ihsiucan in Pablo. </div>
<div class='s'>Pablo ipan in altepetl Atenas </div>
<div class='p'>
<span class="verse" id="AC17_16">16&#160;</span>Ic oc quinchixtica in Silas huan Timoteo ipan in altepetl Atenas, in Pablo tequin omomohsihui ic oquiitac quen oquipiyaya in altepetl miyac santos tlachihchiuten. 
<span class="verse" id="AC17_17">17&#160;</span>Ic inon, ipan in tiopanten otlahtohuaya inuan in judeahtecos huan oc sequinten aquin otemahuestiliyayahque in Dios. Huan mostli otlanonotzayaya ipan in tiyanquistli ihuan aquin omahsiyaya ompa. 
<span class="verse" id="AC17_18">18&#160;</span>Sequin tlacamen ompa omomachtiyayahque ica intlanehnehuilis in aquin oquintocahhuiyayahque epicureos. Huan oc sequin omomachtiyayahque intlanehnehuilis den estoicos. In Pablo opeuque ihuan omonohnotza. Sequin oquihtohque: </div>
<div class='p'>―¿Tlen techiluiya inin tlacatl ic tequin tlatlahtohua? </div>
<div class='p'>Huan oc sequin oquihtohque: </div>
<div class='p'>―Nesi quen quitlanonotza itlanehnehuilis oc sequin dioses. </div>
<div class='p'>Ojcon oquihtohque tleca Pablo oquinnonotz in itlahtoltzin Jesús huan quen oihxohuac. 
<span class="verse" id="AC17_19">19&#160;</span>Oncan ocuicaque nepa canin itocahyan Areópago, canin saniman omosentlaliyahque ic mononotza, huan oquitlahtlanihque: </div>
<div class='p'>―Cox, ¿cuali ticmatisque in tlen yancuic tlanehnehuilistli ticualica? 
<span class="verse" id="AC17_20">20&#160;</span>Quen titechiluiya inin yancuic tlahtoli huan ticnequihque ticmatisque tlen quihtosnequi nochin inin. </div>
<div class='p'>
<span class="verse" id="AC17_21">21&#160;</span>Huan nochin tlacamen den altepetl Atenas huan noyojqui in sentlapalchanimen aquin ochantiyayahque ompa, ahmo tlen oquichihuayayahque san matlacaquican huan maquihtocan itlahtlen oc se yancuic tlahtoli. </div>
<div class='p'>
<span class="verse" id="AC17_22">22&#160;</span>Oncan Pablo omoquetz inepanco yehhuan nepa itocahyan Areópago huan oquiniluic: </div>
<div class='p'>―Tlacatzitzin den Atenas, ic nochin namechita quen namehhuan molui nanquintlasohtlahque in santos. 
<span class="verse" id="AC17_23">23&#160;</span>Nehhuatl niquinitztinemiyaya san campa nanquimahuestiliyahque. Huan onicahsic in tlaixpa seya quipiya tlahcuiloli inin tlahtoli: “Ica in dios aquin ahmo teixmatihque.” Cuali tel, inin dios aquin nanquimahuestilisque niyan ahmo nanquixmatihque, yehhua in Dios ica in aquin namechiluiya. </div>
<div class='p'>
<span class="verse" id="AC17_24">24&#160;</span>’In Dios in aquin omochiu in tlalticpactli huan nochin tlen ca ipan yehhua, teyaxca in neluicactli huan in tlalticpactli. Ahmo chantilo ipan tiopantli tlachihchiuten den tlacamen. 
<span class="verse" id="AC17_25">25&#160;</span>Niyan ahmo mopiya tlen motas ica in tlacamen ica tlen cuali tepalehuisque ica Yehhuatzin. San Yehhuatzin nele techmacalo nochin in nemilistli, huan iihyou in tlacatl, huan nochin tlen ca. </div>
<div class='p'>
<span class="verse" id="AC17_26">26&#160;</span>’San ica se tlacatl Yehhuatzin omochiu nochin tlacamen ic mayetocan ipan nochin tlalticpactli. Huan quinextililohtoc in tonalten de inemilis seya huan campa cuali mochantisque. 
<span class="verse" id="AC17_27">27&#160;</span>Huan omonec matitetemocan, tla cana cuali titeahsisque, masque ic nele ahmo huehca ilohuac cada se de tehhuanten. 
<span class="verse" id="AC17_28">28&#160;</span>Tleca ica techicahualis ticaten huan tinemihque. Quen noyojqui oc sequinten den tlahcuilohuanimen de namehhuan oquihtohque: “Tehhuan titechanihcahuan Dios.” 
<span class="verse" id="AC17_29">29&#160;</span>Tla nele titechanihcahuan Dios, ahmo ticnehnehuilinihque in Dios quen se santo tlachihchiutli den oro, noso plata, noso tetl, intlachihchiu in tlacamen, quen nanquinehnehuiliyahque. 
<span class="verse" id="AC17_30">30&#160;</span>Dios ahmo omochiu cuenta quen ahmo oquinehnehuiliyayahque in tlacamen ipan in tonali achto. Huan axan quintequiutilo nochin tlacamen mamoyolcuepacan. 
<span class="verse" id="AC17_31">31&#160;</span>Tleca Dios yimotlalihtoc tlen tonali quinixcomacalos in tlacamen den tlalticpactli ica tlen melahuac. Yiquitocahhuilohtoc aquin mochihuas in tlixcomacalistli. Oquinmatiltiloc nochten, quen oteihxitiloc ipan in mijcamen. </div>
<div class='p'>
<span class="verse" id="AC17_32">32&#160;</span>Ihcuac oquicajque ica in ihxohualistli den mijcamen, sequin teca otlahtohque, huan sequin oquihtohque: </div>
<div class='p'>―Ocachi cuali timitzcaquisque xitlahto ic inin ipan oc se tonali. </div>
<div class='p'>
<span class="verse" id="AC17_33">33&#160;</span>Oncan Pablo oquincautehuac. 
<span class="verse" id="AC17_34">34&#160;</span>Huan sequin tlacamen oquicuitlapanuihque huan oquineltocaque. Ipan yehhuan ocatca in Dionisio aquin ocatca seya den Areópago, huan noyojqui se sihuatl itoca Dámaris, huan oc sequinten.  </div>
<div class='psalmlabel' id='AC18_0'> 18</div>
<div class='s'>Pablo ipan in altepetl Corinto </div>
<div class='p'>
<span class="verse" id="AC18_1">1&#160;</span>Huan satepa de inin, Pablo oquis den Atenas huan oya ipan altepetl Corinto. 
<span class="verse" id="AC18_2">2&#160;</span>Ompa oquiahsic se tlacatl judeahteco oquitocahhuiyayahque Aquila, ialtepeu ipan in tlali Ponto. Oc chihton achto in Aquila huan isihuau Priscila oahsitohque ic Italia, canin oquipixque tlen quisasque. Tleca in hueyixtoc Claudio oquintequiuti maquisacan nochin in judeahtecos ipan in altepetl Roma. Huan Pablo oya quinita. 
<span class="verse" id="AC18_3">3&#160;</span>Huan quen yehhuatl se itlatzoncaicniu, in Pablo omocau inuan matequitican san secnin. Ijcon oquinchihchihuayayahque inon lonas. 
<span class="verse" id="AC18_4">4&#160;</span>Huan sehsen tonali den nesehuilistli in Pablo oyaya in tiopan huan oquinnonotzayaya nochten in aquin judeahtecos huan in aquin ahmo. </div>
<div class='p'>
<span class="verse" id="AC18_5">5&#160;</span>Ihcuac Silas huan Timoteo oahsitohque ic Macedonia, in Pablo oquimatiyaya quipiya quen ic tlanonotza ica in itlahtoltzin Dios huan oquinyequiluiyaya in judeahtecos quen inon Jesús Yehhuatzin in Cristo, tetlapehpenil in Dios. 
<span class="verse" id="AC18_6">6&#160;</span>Huan yehhuan opeuque camanaltihque huan quixnamiquihque. Huan ic inon in Pablo ijcon omotzetzelo itlaquen, maquichihuacan cuenta quen yahtica. Huan oquiniluic: </div>
<div class='p'>―Namehhuan nanquipiyasque namotlahtlacol ica namomiquilis. Ayacmo nehhuatl notlahtlacol. De axan niyau niquinnonotza in aquin ahmo judeahtecos. </div>
<div class='p'>
<span class="verse" id="AC18_7">7&#160;</span>Oquis den tiopan huan oya ichan se tlacatl itoca Justo. Yehhuatl oteneltocayaya in Dios huan ochantiyaya ic inahuac in tiopantli. 
<span class="verse" id="AC18_8">8&#160;</span>Huan in tequihua den tiopantli, itoca Crispo, oteneltocac in Totecohtzin ihuan ichanihcahuan. Huan noyojqui miyacten den altepetl Corinto, ic oquicajque in itlahtoltzin Dios, oquineltocaque huan omocuatequihque. 
<span class="verse" id="AC18_9">9&#160;</span>Oncan in Totecohtzin oquimoluilic in Pablo se tlayohua quen ic otecochitac: </div>
<div class='p'>―Ahmo ximomouti. Xiquinnonotztiye huan ahmo ximocahua. 
<span class="verse" id="AC18_10">10&#160;</span>Huan nehhua mohuan nica huan ahhuel aquin tlen mitzchihuilis tleca nechneltocasque miyac tlacatl ipan inin altepetl. </div>
<div class='p'>
<span class="verse" id="AC18_11">11&#160;</span>Ijcon in Pablo omocau se xihuitl huan tlahco ipan in altepetl Corinto. Oquinnextilihtoya itlahtoltzin Dios. </div>
<div class='p'>
<span class="verse" id="AC18_12">12&#160;</span>Huan ipan inon tonalten, queman Galión ocatca hueyixtoc den tlali Acaya, omosentlalihque in judeahtecos ic oquixnamijque in Pablo. Huan ocuicaque ipan in presidencia. 
<span class="verse" id="AC18_13">13&#160;</span>Huan oquiteluihque iixpa in hueyixtoc: </div>
<div class='p'>―Inin tlacatl quinnonotztinemi in tlacamen quen matemahuestilican in Dios ica se manera tlen quixnamiquis totlanahuatil. </div>
<div class='p'>
<span class="verse" id="AC18_14">14&#160;</span>Huan ihcuac in Pablo opeu tlahtohua, in Galión oquitlapopolochti huan oquiniluic in judeahtecos: </div>
<div class='p'>―In tla cana oquichiu se tlahtlacoli noso itlahten molui ahmo cuali, cuali yeni nehhua namechcaquis namehhuan nanjudeahtecos. 
<span class="verse" id="AC18_15">15&#160;</span>Huan tla san ica tlahtoli huan namotlanahuatiluan, namehhuan ompa xicyectlalican, tleca nehhua ahmo nicnequi nimochihuas tlixcomacani ica inon tlahtoli. </div>
<div class='p'>
<span class="verse" id="AC18_16">16&#160;</span>Huan oquintotocac quiahuac ipan in presidencia. 
<span class="verse" id="AC18_17">17&#160;</span>Oncan nochten in griegohtecos oquiquitzquihque in Sóstenes, yeh in hueyixtoc den tiopantli, huan oquihuihhuitejque san ompa iixpa in hueyixtoc. Huan in Galión ahmo tlen omocalacti ipan inon. </div>
<div class='s'>Pablo omocuep Antioquía huan opeu ic yexpa yau tlanonotza </div>
<div class='p'>
<span class="verse" id="AC18_18">18&#160;</span>Pablo oc omocau miyac tonalten nepa huan satepa oquinnahuatihtehuac in tocnihuan. Huan oyahque ipan in barco ipan in tlali den Siria, sansecnin inuan Priscila huan Aquila. Ompa ipan altepetl Cencrea, ic yasque ipan in barco, achto oquitlamixihxin itzonteco ic matlami se tlahtoli in tlen oteiluic. 
<span class="verse" id="AC18_19">19&#160;</span>Ihcuac oahsique ipan in altepetl Efeso, in Pablo oquincau in Priscila huan Aquila. Huan oya ipan in tiopantli huan oquinnonotzato in judeahtecos canin ompa omosentlaliyayahque. 
<span class="verse" id="AC18_20">20&#160;</span>Yehhuan oquitlatlautihque mamocahuani oc sequin tonalten, huan yehhuatl ahmo oquinec. 
<span class="verse" id="AC18_21">21&#160;</span>Oncan oquinnahuatihtehuac. Oquiniluic: </div>
<div class='p'>―Nicpiya tlen niyes Jerusalén ihcuac tictlaolichtisque in iluitl tlen ompahuitz. Oc nimocuepas namechitas in tla Dios quimonequiltiya. </div>
<div class='p'>Huan otlehcoc ipan in barco huan oquis Efeso. 
<span class="verse" id="AC18_22">22&#160;</span>Ihcuac oahsito in altepetl Cesarea, in Pablo oquis ipan in barco huan oya Jerusalén. Oquintlahpalo in oc sequinten den tiotlayehualoltzin huan niman otemoc ic Antioquía. 
<span class="verse" id="AC18_23">23&#160;</span>Omocau sequin tonali nepa huan satepa oixnen ipan in tlali Galacia huan Frigia. Huan oquinyolchicautinemiyaya nochin tlaneltocanimen. </div>
<div class='s'>Apolos tlanonotza ipan in altepetl Efeso </div>
<div class='p'>
<span class="verse" id="AC18_24">24&#160;</span>Ipan inon tonalten oahsihto Efeso se judeahteco itoca Apolos, ialtepeu Alejandría. Inon se cuali tlanonotzqui huan oquixmatiyaya yec in Itlahcuiloltzin Dios. 
<span class="verse" id="AC18_25">25&#160;</span>Oquinehnehuili inon yancuic tlanehnehuilistli den Totecohtzin huan oquinnonotzayaya tequin. Huan oquinnextiliyaya tlamelajcan ica in Jesús, masque san oquixmatiyaya itlacuatequilis quen oquimachtiyaya in Juan Tlacuatequiyani. 
<span class="verse" id="AC18_26">26&#160;</span>In Apolos opeu tlanonotza ipan in tiopantli huan ahmo omomouti. Huan ihcuac oquicajque in Priscila huan Aquila, ocuicaque secnin huan oquiyequiluihque ocachi ica in yancuic tlanehnehuilistli den Dios. 
<span class="verse" id="AC18_27">27&#160;</span>Oncan ihcuac Apolos oquinec panos ipan in tlali Acaya, in tocnihuan oquipalehuihque huan oquintlahcuiluihque in tlaneltocanimen de nepa ic maquisehuican yec. Ihcuac in Apolos oahsic Acaya oquimpalehui miyac in aquin oquineltocaque, quen quinuelitalo in Dios. 
<span class="verse" id="AC18_28">28&#160;</span>Tleca oquinextiliyaya iixpa nochten huan ijcon omotlapolochtihque in judeahtecos ica in tlahtoli tlen ahhuel quixtlatisque. Oquinnextiliyaya ica in Itlahcuiloltzin quen Jesús Yehhuatzin in Cristo, tetlapehpenil Dios.  </div>
<div class='psalmlabel' id='AC19_0'> 19</div>
<div class='s'>In Pablo ipan in alteptl Efeso </div>
<div class='p'>
<span class="verse" id="AC19_1">1&#160;</span>Ihcuac Apolos ocatca Corinto, in Pablo opanoc ipan in tepetla huan oahsic in Efeso, canin oquinahsihto sequin tlaneltocanimen. 
<span class="verse" id="AC19_2">2&#160;</span>Huan oquintlahtlanic: </div>
<div class='p'>―Cox, ¿onanquiselihque namehhuan in Itiotonaltzin Dios ihcuac onanquineltocaque? </div>
<div class='p'>Huan oquinanquilihque: </div>
<div class='p'>―Niyan queman ahmo ticactoque in tla ca in Itiotonaltzin Dios. </div>
<div class='p'>
<span class="verse" id="AC19_3">3&#160;</span>Oncan Pablo oquintlahtlani: </div>
<div class='p'>―¿Tlen tlacuatequilistli onanquiselihque? </div>
<div class='p'>Oquinanquilihque yehhuan: </div>
<div class='p'>―Otimocuatequihque quen oquincuatequiyaya in Juan Tlacuatequiyani. </div>
<div class='p'>
<span class="verse" id="AC19_4">4&#160;</span>In Pablo oquiniluic: </div>
<div class='p'>―In Juan oquincuatequiyaya in tlacamen quen maquichihuacan cuenta quen yehhuan mamoyolcuepacan. Huan noyojqui oquiniluiyaya in Juan quipiyahque tlen quineltocasque ica in aquin hualuilohuas satepa de yehhua. Inon quihtosnequi ica in Jesús, Yehhuatzin in Cristo, tetlapehpenil Dios. </div>
<div class='p'>
<span class="verse" id="AC19_5">5&#160;</span>Ic oquicajque tlen oquinonotz in Pablo, omocuatequihque yehhuan ic teneltocasque Totecohtzin Jesús. 
<span class="verse" id="AC19_6">6&#160;</span>Huan ihcuac Pablo oquintlalili in iman ipan yehhuan, in Itiotonaltzin Dios ohualuilohuac impan yehhuan, huan omonohnotzayayahque ica intlahtol oc se sehse. Huan oquinnonotzayayahque ica itlahtoltzin Dios. 
<span class="verse" id="AC19_7">7&#160;</span>Ocatcahque ic nochten cana mahtlactli huan ome tlacamen. </div>
<div class='p'>
<span class="verse" id="AC19_8">8&#160;</span>Ipan cana yiyi metztli in Pablo oyahticatca nochin tonali den nesehuilistli ipan in tiopantli canin oquinnonotzayaya huan ahmo omomouti. Huan oquinnonotzayaya in tlacamen ica quen quintequiutilos in tlacamen aquin teneltocasque in Dios. 
<span class="verse" id="AC19_9">9&#160;</span>Huan oc sequinten tequin mohsiucamen huan ahmo oquineltocaque. Huan iixpa in tlacamen opeuque ica tlahtohuahque in yancuic itlanehnehuilistzin in Dios. Oncan in Pablo omoxelo de yehhuan huan oquinuicac in tlaneltocanimen ipan in escuela de se tlacatl itoca Tiranno, huan ompa oquinnonotzayaya mostli. 
<span class="verse" id="AC19_10">10&#160;</span>Ijcon oquixico ome xiupa, ijcon quen nochten in aquin ochantiyayahque ipan in tlalten den Asia oquicajque in itlahtoltzin Totecohtzin, quenin judeahtecos huan quenin ahmo judeahtecos. 
<span class="verse" id="AC19_11">11&#160;</span>Huan Pablo oquichihuayaya molui mahuestic ica techicahualis Dios. 
<span class="verse" id="AC19_12">12&#160;</span>Oquihualiquilihque impayo noso itlahtlen den itlaquen in cocoxcamen, ipan maquintlali iman in Pablo. Huan ijcon oquintlalilihque ipan in cocoxcamen huan opahtique. Huan oquisayayahque in ahmo cuali yehyecatl ipan in aquin oquipiyayahque. </div>
<div class='p'>
<span class="verse" id="AC19_13">13&#160;</span>Huan sequin judeahtecos san onemiyayahque quinquixtiyahque in ahmo cuali yehyecamen ipan in tlacamen. Oquinejque quichihuasque ica techicahualis Totecohtzin Jesús. Huan oquintequiutihque inon yehyecamen: </div>
<div class='p'>―Namechtequiutiya xiquisacan ica ichicahualistzin Jesús teca aquin Pablo tlanonotza. </div>
<div class='p'>
<span class="verse" id="AC19_14">14&#160;</span>Ijcon oquichihuayayahque inon chicome ipiluan se judeahteco itoca Esceva, aquin tequihua den tiopixcamen. 
<span class="verse" id="AC19_15">15&#160;</span>Huan se tonali ihcuac ojcon oquichiuque, inon ahmo cuali yehyecatl oquinnanquilic: </div>
<div class='p'>―Niquixmati in Jesús, huan niquixmati aquin Pablo, huan ahmo namechixmati namehhuan. </div>
<div class='p'>
<span class="verse" id="AC19_16">16&#160;</span>Ic inon impan omotohuetzo in tlacatl aquin oquipiyaya in ahmo cuali yeyecatl. Ica chicahualistli oquincohcoco inon chicome icnimen huan tequin oquinuihhuitec hasta ocholohque ipan in cali xihxipetzten huan omocohcohque. 
<span class="verse" id="AC19_17">17&#160;</span>Huan oquimatque nochten tlen opanoc in chanimen den Efeso, in aquin judeahtecos huan in aquin ahmo. Huan ic inon tequin omomoutihque huan otemahuestilihque Totecohtzin Jesús. </div>
<div class='p'>
<span class="verse" id="AC19_18">18&#160;</span>Noyojqui miyacten de yehhuan aquin oquineltocaque moyoluihtihtihuitzen ican tlen ahmo cuali tlen achto oquichiuque. 
<span class="verse" id="AC19_19">19&#160;</span>Huan miyacten aquin otlamatcatiyayahque ocualicaque in iamahuan huan oquintlatihque iixpa nochten. Ihcuac oquinehnehuilihque ica in ipatiu inon amamen cana tlahco ciento mil tomin de plata. 
<span class="verse" id="AC19_20">20&#160;</span>Ijcon miyaquin oquicajque itlahtoltzin Totecohtzin huan oquichiuque cuenta ica techicahualis. </div>
<div class='p'>
<span class="verse" id="AC19_21">21&#160;</span>Satepa de inon, in Pablo omotemacac quinitztinemis in tlaneltocanimen ipan in tlalten Macedonia huan Acaya, huan ijcon quichiutas hasta ic ahsis Jerusalén. Ijcon oquihtohuaya, satepa ic yas Jerusalén quipiya tlen yas noyojqui Roma. 
<span class="verse" id="AC19_22">22&#160;</span>Oncan oquintitlan ic Macedonia in Timoteo huan Erasto, aquin oquipalehuiyayahque. Ic inon omocau oc sequin tonalten ic Asia. </div>
<div class='s'>Omocococolihque in tlacamen den altepetl Efeso </div>
<div class='p'>
<span class="verse" id="AC19_23">23&#160;</span>Ipan inon tonali omocococolihque in tlacamen den altepetl Efeso ica itlahtoltzin Dios. 
<span class="verse" id="AC19_24">24&#160;</span>Oquinixpehualti se tlacatl itoca Demetrio, aquin itequiu platero. Inon tlacatl oquichihchihuayaya san tlen tlachihchiutoton de plata ixnesihque quen tiopanten den inantzin Diana. Ijcon miyac oquitlaniyayahque in aquin otequitiyayahque ihuan. 
<span class="verse" id="AC19_25">25&#160;</span>Oquinsentlali inohque plateros san secnin ihuan oc sequinten aquin otequitiyayahque aquin saniman intequiu huan oquiniluic: </div>
<div class='p'>―Tlacatzitzin, namehhuanten nanquimatihque timotecpanohuahque ica inin tequitl tlen ticpiyahque. 
<span class="verse" id="AC19_26">26&#160;</span>Huan namehhuan nanquitahque huan nanquicaquihque quen inin Pablo quihtohtinemi mach in santos tlachihchiuten ahmo melahuac dioses. Ijcon oquintlaneltocti miyac tlacamen ahmo san nican Efeso, tlahmo nochin lado ipan tlali den Asia. 
<span class="verse" id="AC19_27">27&#160;</span>Inin molui maluili. Cuali ticpolosque in tlen ic timotecpanosque, huan noyojqui quipolos iquisca in tiopantli in tonantzin Diana, huan ijcon quixtohuetzosque ihueyilis inon Diana. Huan nochten den Asia huan nohuiyan ipan in tlalticpactli ayacmo quimahuestilisque inon Diana. </div>
<div class='p'>
<span class="verse" id="AC19_28">28&#160;</span>Ihcuac oquicajque inon, molui ocualanque huan otzahtzihque: </div>
<div class='p'>―¡Mayeto Diana den efesiohtecos! </div>
<div class='p'>
<span class="verse" id="AC19_29">29&#160;</span>Ijcon oquintlapolochtihque nochin tlacamen den altepetl. Oquinquitzquihque in ome tlacamen den Macedonia intoca Gayo huan Aristarco. Yehhuan noyojqui quicuitlapanuihtinemihque in Pablo. Huan oquintotoxotahque canin omosentlalihtoyahque in tlacamen. 
<span class="verse" id="AC19_30">30&#160;</span>In Pablo oquinequiyaya calaquis ompa ic quinnonotzas in tlacamen, huan in tlaneltocanimen ahmo oquicauque. 
<span class="verse" id="AC19_31">31&#160;</span>Noyojqui sequin tequihuahten den tlali Asia, aquin itenonotzcahuan, oquinahuatihque quen ahmo macalaqui ompa. 
<span class="verse" id="AC19_32">32&#160;</span>Ic inon, quen omosentlalihque, sequin tzahtzihque ica se tlahtoli huan oc sequinten ic oc sequin tlahtoli. Inon tlacamen yimotlapolochtiyahque huan in oc sequinten ahmo oquimautoyahque tlen ic omosentlalihque. 
<span class="verse" id="AC19_33">33&#160;</span>Huan sequin den judeahtecos oquitaque se tlahtolchiuqui itoca Alejandro. Oquiquitzquihque huan oquitlalihque matlahto ic maquimpalehui. Alejandro omasou ic maquichihuacan cuenta. 
<span class="verse" id="AC19_34">34&#160;</span>Huan ihcuac omomacaque cuenta yeh in judeahteco, ahmo oquicauque matlahto, tlahmo otzahtzihque nochten cana ome hora: </div>
<div class='p'>―¡Mayeto Diana den efesiohtecos! </div>
<div class='p'>
<span class="verse" id="AC19_35">35&#160;</span>Oncan se tequihua den altepetl oquintlacahualti in tlacamen, huan oquihto: </div>
<div class='p'>―Tlacatzitzin den Efeso; nochin tlacamen den tlalticpactli quimatihque quen in tlacamen den Efeso quimaluiyahque ic quitasque in tiopantli de tonantzin Diana, huan noyojqui quitasque in itlachihchiucau tlen ohuetz den neluicac. 
<span class="verse" id="AC19_36">36&#160;</span>Quen niyan aquin ahhuel quixtlatis inin, xicahuacan tlamach huan ahmo xicchihuacan niyan tlen, in tlahmo achto xinehnehuilican yec. 
<span class="verse" id="AC19_37">37&#160;</span>Inin tlacamen aquin onanquinualicahque ahmo tlen quichiutoque, niyan ahmo tlen ica otlahtohque in tla ahmo cuali in tonantzin Diana. 
<span class="verse" id="AC19_38">38&#160;</span>In tla Demetrio huan in aquin ihuan otequitiyayahque quinteluisnequihque san aquin, oncan tlixcomacanimen. Cuali quinixcomacasque iixpa in tequihuahmen. Ijcon cuali seya mamopalehui. 
<span class="verse" id="AC19_39">39&#160;</span>Huan tla ic oc se tlamantli in tlen namehhuan nanquitlahtlanisque, quipiya tlen nanquitasque ic nanmosentlalisque se tonali tlamelajcan. 
<span class="verse" id="AC19_40">40&#160;</span>Quipiya tlen timomaluisque ic ahmo matechteluican inahuac in oc sequin tequihuahmen, quen otimocococolihque ica inin tlen panotica axan. Ahmo oncan niyan tlen tlahtoli cuali tiquinmacasque tla techtlahtlanisque ica tlen otimosentlalihque axan. </div>
<div class='p'>
<span class="verse" id="AC19_41">41&#160;</span>Huan satepa ic oquihto inin, oquinnahuati nochten in aquin omosentlalihque.  </div>
<div class='psalmlabel' id='AC20_0'> 20</div>
<div class='s'>Quen oya in Pablo ipan tlali Macedonia huan Grecia </div>
<div class='p'>
<span class="verse" id="AC20_1">1&#160;</span>Ihcuac otlan in necocolilistli, in Pablo oquinnotz in tlaneltocanimen ic quinnonotzas sequin tlahtolten. Oncan oquinnahuatihtehuac ica mahuesyotl huan oya Macedonia. 
<span class="verse" id="AC20_2">2&#160;</span>Oquinitato nochin inon altepemen, quinyolchicautinemi miyacten in tocnihuan ica itlahtol, huan satepa oahsito in tlali Grecia. 
<span class="verse" id="AC20_3">3&#160;</span>Ompa omocau yiyi metztli, huan yasquiyani ipan in barco ipan in tlali Siria. Huan oquimat in Pablo quen in judeahtecos quiquitzquisquiyanihque. Ic inon omotemacac mocuepas ipan in tlali, ic panotas oc sepa ipan in tlali Macedonia. 
<span class="verse" id="AC20_4">4&#160;</span>Ihuan oyahyaya Sópater den altepetl Berea, huan Aristarco huan Segundo den altepetl Tesalónica, huan Gayo den altepetl Derbe, huan Timoteo, huan noyojqui Tíquico huan Trófimo den tlali Asia. 
<span class="verse" id="AC20_5">5&#160;</span>Huan inin tocnihuan otlicanque huan otechchixque ipan in altepetl Troas. 
<span class="verse" id="AC20_6">6&#160;</span>Satepa den iluitl den pan ahmo semauqui, otiquisque den altepetl Filipo huan otitlecohque ipan in barco. Huan ipan macuili tonali otiquinahsitohque ipan in altepetl Troas canin otimocauque chicome tonali. </div>
<div class='s'>In Pablo quinita in tlaneltocanimen ipan in altepetl Troas </div>
<div class='p'>
<span class="verse" id="AC20_7">7&#160;</span>Ipan in achto tonali den semana omosentlalihque in tlaneltocanimen ic quimomahsehuihque tetlaolichtilis Totecohtzin. Huan oquinnextiliyaya in Pablo. Quen oquipiyayaya tlen quisas ic mostla, oquinonotzticatca hasta ic tlahcoyohuac. 
<span class="verse" id="AC20_8">8&#160;</span>Ompa omosentlalihtoyahque ipan inon yiyi tlanepanoli cali, huan oxotlahticatcahque miyac tlanexten. 
<span class="verse" id="AC20_9">9&#160;</span>Huan se telpochtli itoca Eutico oyehuatoya ipan in ventana. Quen Pablo ohuehcau ica itlanonotzalis, tequin ocochmic inon telpochtli. Oncan omocochtepehxihui ipan in yiyi tlanepanoli cali, huan otemoque in tlaneltocanimen huan ocahsitohque mijqui. 
<span class="verse" id="AC20_10">10&#160;</span>Oncan in Pablo omopachoc inahuac inon telpochtli huan oquieu. Huan oquiniluic in tocnihuan: </div>
<div class='p'>―Ahmo ximomoutican, yoltica oc sepa. </div>
<div class='p'>
<span class="verse" id="AC20_11">11&#160;</span>Oncan in Pablo otlehcoc oc sepa canin ocatca, huan oquixeloc in pan matlacuacan in tocnihuan. Otlacuahque huan oc otlanonotzticatca in Pablo hasta ic otlatuic, huan oya. 
<span class="verse" id="AC20_12">12&#160;</span>Ijcon ocuicaque yolqui ichan inon telpochtli huan nochten molui opactoyahque. </div>
<div class='s'>De ipan in altepetl Troas oquisque hasta Mileto oahsitohque </div>
<div class='p'>
<span class="verse" id="AC20_13">13&#160;</span>Tehhuanten otitlicanque huan otiyahque ipan barco hasta otiyahsihque in altepetl Asón ic oticanatohque nepa in Pablo. Ijcon otimocauque tleca yehhua oquinec nehnemis. 
<span class="verse" id="AC20_14">14&#160;</span>Ihuan Pablo otimoahsihque nepa Asón huan otlehcoc ipan in barco. Huan otiyahque ipan in altepetl Mitilene. 
<span class="verse" id="AC20_15">15&#160;</span>Otiquisque de ompa huan ic mostla oticpanahuihque in tlali Quío, huan ic huiptla otiyahsitohque ipan in altepetl Samos. Otimosehuihtohque ipan altepetl Trogilio, huan ic mostla otiyahsitohque in altepetl Mileto. 
<span class="verse" id="AC20_16">16&#160;</span>Ijcon oticchiuque tleca Pablo ahmo quinequi huehcahuis ipan in tlalten den Asia. Ic inon ahmo oya Efeso tleca oquinequiyaya ahsisquiyani ihsiu Jerusalén, mayompa yeto para in iluitl den Pentecostés. </div>
<div class='s'>Tlen oquinnonotzato in Pablo inon tequihuahmen den Efeso </div>
<div class='p'>
<span class="verse" id="AC20_17">17&#160;</span>Yetoc in Pablo ipan in altepetl Mileto, otlatitlan maquinnotzacan in tequihuahmen den itiotlayehualoltzin den Efeso. 
<span class="verse" id="AC20_18">18&#160;</span>Huan ihcuac ohualahque, oquiniluic: </div>
<div class='p'>―Namehhuan yinanquimauticaten quen oninentinemiyaya hasta ic oniahsico ipan in tlali Asia huan hasta axan. 
<span class="verse" id="AC20_19">19&#160;</span>Nochin tonalten onicatca namohuan onitepalehuihticatca in Totecohtzin san tlamach, hasta onimoyolcoco. Huan noyojqui nanquimatihque quen onechcocolihque in judeahtecos ic nechmictinihque. 
<span class="verse" id="AC20_20">20&#160;</span>Huan nochipa namechnonotzticatca itlahtoltzin Dios tlen mechpalehuis. Onamechnextili canin mosentlaliyahque huan noyojqui namochan. 
<span class="verse" id="AC20_21">21&#160;</span>Oniquinnahuati quen judeahtecos huan quen ahmo judeahtecos mamoyolcuepacan teixpa in Dios huan maquineltocacan ica Totecohtzin Jesucristo. 
<span class="verse" id="AC20_22">22&#160;</span>Axan tel, niyau Jerusalén, quen nechtequiutilo in Itiotonaltzin Dios, huan ahmo nicmati tlen nechpanos nepa. 
<span class="verse" id="AC20_23">23&#160;</span>San se tlahtoli nicmati, quen nechiluilohtoc in Itiotonaltzin Dios ipan nochin in altepemen canin nipanotas. Nechuicasque ipan in telpiloyan huan nitlapanos tequin. 
<span class="verse" id="AC20_24">24&#160;</span>Huan ahmo tlen niahcomani, niyan ahmo nicchihuas cuenta ica nomemilis. San manictlami ica paquilistli inin tequitl tlen nechmacalohtoc Notecohtzin Jesús, ic manamechnonotza in cuali itlahtoltzin quen techtlasohtlalo in Dios. </div>
<div class='p'>
<span class="verse" id="AC20_25">25&#160;</span>’Onamechnonotz namochten quen tlatequiutilos Dios in aquin teneltocasque. Huan axan nicmati ayacmo nannechitasque nican tlalticpac niyan se de namehhuan. 
<span class="verse" id="AC20_26">26&#160;</span>Ic inin, nicnequi namechiluis axan ayacmo notlahtlacol ica in aquin ahmo quineltocas. 
<span class="verse" id="AC20_27">27&#160;</span>Tleca onamechtlamiiluic nochin in tlen mochihuas in Dios, huan ahmo tlen oniquixtlati. 
<span class="verse" id="AC20_28">28&#160;</span>Ic inon san namehhuan ximomaluican huan xiquinixpiyacan noyojqui namoicnihuan ipan itiotlayehualoltzin Dios. Tleca yeh in Itiotonaltzin Dios mechtlalihtoc quen paxtolten maquinitztinemican ica in tlaneltocanimen. Omicohuac Totecohtzin ica yehhuan intlahtlacol. 
<span class="verse" id="AC20_29">29&#160;</span>Nicmati ihcuac namechcautehuas nehhuatl, hualasque sequin tlacahcayaucamen huan quinectiyesque quinxinisque in tlaneltocanimen quen quichihuahque in lobos ic quinxixiniyahque in calnelohten. 
<span class="verse" id="AC20_30">30&#160;</span>Huan yesque sequin de namehhuan aquin quipatlasnequisque itlahtoltzin Dios ic quincahcayahuasque in tlaneltocanimen ica in oc se tlanehnehuilistli, in tla cana quincuitlapanuisque in tetlapehpeniluan Dios. 
<span class="verse" id="AC20_31">31&#160;</span>Ximomaluican tel, huan xiquilnamiquican quen nochin inon yiyi xiupa, quen tlahca huan quen tlayohua onamechnonotzticatca cada se de namehhuan hasta onimoyolcoco. </div>
<div class='p'>
<span class="verse" id="AC20_32">32&#160;</span>’Axan tocnihuan, namechtlalihtoc temajco in Dios, mamechuelitalo. Maquichihuacan cuenta ica inon itlahtoltzin tlen cuali mechpalehuis. Tleca itlahtoltzin mechyolchicahualos ica inon namotlaneltoquilis. Huan ijcon nanquiselisque nochin tlen monequis mechmacalos inuan nochin tetlapehpeniluan Dios. 
<span class="verse" id="AC20_33">33&#160;</span>Ahyic onicnec nicuilis niyan aquin itomin noso itlaquen. 
<span class="verse" id="AC20_34">34&#160;</span>Tleca nanquimatihque quen onitequit ica nomahuan ic onimotequipanoc, huan oniquimpalehui in aquin nohuan onemiyayahque. 
<span class="verse" id="AC20_35">35&#160;</span>Nochipa namechnextilihtoc quen nantequitisque huan nanquimpalehuisque in aquin quimpolohua. Xiquilnamiquican in itlahtoltzin Totecohtzin Jesús, quen omihto: “Ocachi pactoc in aquin quitemaca quen in aquin quiseliya.” </div>
<div class='p'>
<span class="verse" id="AC20_36">36&#160;</span>Satepa ic ijcon oquihtoc in Pablo, omotlancuaquetz huan omoyolmachti inuan. 
<span class="verse" id="AC20_37">37&#160;</span>Nochten ochocaque huan oquinahuahtejque in Pablo ic oquimahuestilihque. 
<span class="verse" id="AC20_38">38&#160;</span>Huan tequin otlocoxque tleca oquiniluic ayacmo queman quiitasque. Huan niman oquicahuatohque ipan in barco.  </div>
<div class='psalmlabel' id='AC21_0'> 21</div>
<div class='s'>Oc sepa oya in Pablo in Jerusalén </div>
<div class='p'>
<span class="verse" id="AC21_1">1&#160;</span>Ihcuac otiquincauque in tocnihuan, otitlecohque ipan in barco huan otiyahque niman in tlali Cos, huan ic mostla otiyahsitohque in altepetl Rodas. Huan de ompa otiyahsique ipan in altepetl Pátara. 
<span class="verse" id="AC21_2">2&#160;</span>Ipan Pátara oticahsique oc se barco tlen oyahticatca ic in tlali Fenicia. Huan otitlecohque ipan in barco huan otiyahque. 
<span class="verse" id="AC21_3">3&#160;</span>Ic otipanoque, otiquitaque in tlali Chipre huan oticauque ic tlacpac, huan otiyahque hasta in tlali Siria. Quen in barco ocuicayaya tlamamali para in altepetl Tiro, otitemohque huan oticalajque inon altepetl. 
<span class="verse" id="AC21_4">4&#160;</span>Otiquinahsitohque in tlaneltocanimen huan inuan otimocauque chicome tonali. Huan quen yoquinnahuahtihtoya in Itiotonaltzin Dios, in tlaneltocanimen oquinahuatihque in Pablo ahmo yasquiyani in Jerusalén. 
<span class="verse" id="AC21_5">5&#160;</span>Huan ic otlan inon chicome tonali, otiquisque. Otechcuitlapanuihque nochin tlaneltocanimen inuan insihuau huan in cocone hasta ic otiquisque ipan in altepetl. Huan ompa itentla in hueyi atl otimotlancuaquetzque huan otimoyolmachtihque. 
<span class="verse" id="AC21_6">6&#160;</span>Huan otimonahuatihque ica tlasohtlalistli huan otitlecohque ipan in barco. Huan yehhuan omocuepque inchan. </div>
<div class='p'>
<span class="verse" id="AC21_7">7&#160;</span>Otiquisque Tiro huan otinehnenque ipan in mar ic otiyahsique in altepetl Tolemaida canin otiquintlahpalohque in tocnihuan huan inuan otimocauque se tonali. 
<span class="verse" id="AC21_8">8&#160;</span>Ic mostla otiquisque, Pablo huan tehhuan aquin ihuan oticatcahque, huan otiyahsitohque ipan in altepetl Cesarea. Huan ompa otiyahque ichan in Felipe in tlayolchicauqui. Yehhuatl seya den chicome tlaxelohuanimen, huan ihuan otimocauque. 
<span class="verse" id="AC21_9">9&#160;</span>In Felipe oquimpiyayaya nahue ichpochuan, huan cuali san tlen quiyolitahque ica Itiotonaltzin Dios. 
<span class="verse" id="AC21_10">10&#160;</span>Ompa oticatcahque quesqui tonali ihcuac oahsito ic in tlali Judea se tlayolchicauqui itoca Agabo. 
<span class="verse" id="AC21_11">11&#160;</span>Otechualitac huan oquitilanili itlahcolpica in Pablo, huan omoxoilpi, huan omomayalo, huan oquiluic: </div>
<div class='p'>―Omihto in Itiotonaltzin Dios quen nepa Jerusalén in judeahtecos quiilpisque in iteco inin itlahcolpica huan quitemactisque inmajco in sentlapalchanimen. </div>
<div class='p'>
<span class="verse" id="AC21_12">12&#160;</span>Ic oticajque inin, tehhuan inuan in tlacamen den Cesarea otictlatlautihque in Pablo ahmo mayau Jerusalén. 
<span class="verse" id="AC21_13">13&#160;</span>Huan in Pablo otechnanquilic: </div>
<div class='p'>―¿Tleca nanchocahque huan nannechtlocolmaca? Nimocuihcuitica ahmo san ic nechilpisque, tlahmo noyojqui nimiquis nepa Jerusalén tepampa Totecohtzin Jesús. </div>
<div class='p'>
<span class="verse" id="AC21_14">14&#160;</span>Huan quen ahhuel oticyolcuepque, oticauque ic otiquiluihque: </div>
<div class='p'>―Mamochihua in tetlanequilis Totecohtzin. </div>
<div class='p'>
<span class="verse" id="AC21_15">15&#160;</span>Satepa de inin otimochihchiuque huan otiyahque Jerusalén. 
<span class="verse" id="AC21_16">16&#160;</span>Huan otechcuitlapanuihque sequin tlaneltocanimen den Cesarea. Huan otechuicaque ichan se tlacatl de Chipre itoca Mnasón, quen yihuehcau tlaneltocani. Ompa otiyahque timotepaluiyahque. </div>
<div class='s'>Pablo oya quiita in Jacobo </div>
<div class='p'>
<span class="verse" id="AC21_17">17&#160;</span>Ihcuac otiyahsitohque Jerusalén, in tocnihuan otechselihque ica paquilistli. 
<span class="verse" id="AC21_18">18&#160;</span>Ic mostla tohuan oya in Pablo ihcuac otiyahque tiquitahque in Jacobo. Huan ompa no ocatcahque nochten in tequihuahmen den tlayehualotzin. 
<span class="verse" id="AC21_19">19&#160;</span>Pablo oquintlahpalo huan niman oquiniluic se huan oc se tlahtoli, quen Dios yomochiu ica yehhuatl ihcuac onentoya inuan in aquin ahmo judeahtecos. 
<span class="verse" id="AC21_20">20&#160;</span>Ihcuac oquicajque, otemahuestilihque in Dios. Oncan oquiluihque in Pablo: </div>
<div class='p'>―Cuali inon, tocniu, huan tiquita quesqui mil den judeahtecos yoquineltocaque. Huan nochten yehhuan quiluiyahque mach titlacamatisquiyanihque in itlanahuatil Moisés. 
<span class="verse" id="AC21_21">21&#160;</span>Huan quincaquiltihtoc quen tehhuatl tiquinmachtis nochin judeahtecos in aquin chantihque ic sentlapal, ahmo maquichihuacan cuenta ica in tlen otlanahuati in Moisés. Huan quincaquiltihtoc quen tehhuatl otiquiniluic inon judeahtecos ayacmo quipiya quintlalilisque in ixmatcayotl ic tlen moixmatisque judeahtecos, niyan ahmo quipiya quicuitlapanuisque inon itlanehnehuilis judeahteco. 
<span class="verse" id="AC21_22">22&#160;</span>Huan ic inon ijcon otimonohnotzque. In tlaneltocanimen mosentlalisque ihcuac quimatisque quen yotihuala. 
<span class="verse" id="AC21_23">23&#160;</span>Ocachi cuali xicchihua oc se ijcon. Nican caten tohuan nahue tlacamen aquin quipiyahque tlen quichihuasque quen motemacatoque ica itlanahuatil Moisés. 
<span class="verse" id="AC21_24">24&#160;</span>Xiquinuica huan ximotlamicuaxihxima huan xiquintlaxtlahuili in gastos ic yehhuan noyojqui cuali motlamicuaxihximasque. Ijconon nochten momacasque cuenta ticyectlacamautoc in itlanahuatil Moisés. 
<span class="verse" id="AC21_25">25&#160;</span>Huan yitiquintlahcuiluihtoque in tlaneltocanimen aquin ahmo judeahtecos, quen ahmo quipiyahque tlen quichihuasque cuenta inon itlanehnehuilis judeahteco. San ahmo maquicuacan in nacatl tlen quimacatoque in santos, niyan in yestli, niyan inacayo yolcamen tlen tlamecanilten ahmo maquicuacan. Huan niyan aquin ahmo masihuaahuilti niyan matlacaahuilti. </div>
<div class='s'>Oquiquitzquihque in Pablo ipan in tiopantli </div>
<div class='p'>
<span class="verse" id="AC21_26">26&#160;</span>Oncan in Pablo oquinuicac in nahue tlacamen huan ic mostla omochipauque san secnin huan niman ocalajque in tiopan ic quinnahuatisque ihcuac tlamis in tonalten den tlachipahualistli. Quen tiquihtosque, cada se de yehhuan quipiya tlen quitemactis itetlahpalol. </div>
<div class='p'>
<span class="verse" id="AC21_27">27&#160;</span>Huan ihcuac yau tlami inon chicome tonali, inohque judeahtecos den tlalten den Asia oquitaque in Pablo ipan in tiopantli huan omocococolihque nochin tlacamen. Huan oquiquitzquihque in Pablo, 
<span class="verse" id="AC21_28">28&#160;</span>huan otzahtzihque: </div>
<div class='p'>―Tlacamen den Israel, xitechpalehuican. Nicanca in tlacatl aquin nohuiyan quinnextilihtinemi nochin tlacamen ic ahmo maquiyequitacan ica tehhuan judeahtecos, niyan ica itlanahuatil Moisés, huan niyan ica inin tiopantli. Huan noyojqui axan mocalactihtoc ipan in tiopantli inuan sequin griegohtecos aquin tlaihtlacohtinemihque ipan in tiopantli canin tlachipaucan. </div>
<div class='p'>
<span class="verse" id="AC21_29">29&#160;</span>Ijcon oquihtohque tleca quinitztoque achto ipan in altepetl in Pablo ihuan Trófimo den Efeso, huan oquinehnehuilihque quen Pablo noyojqui oquihuicac ipan in tiopantli inon Trófimo. </div>
<div class='p'>
<span class="verse" id="AC21_30">30&#160;</span>Nochin in altepetl omocococolihque huan in tlacamen ohualtzecuinque. Oncan in Pablo oquiquitzquihque huan oquicalquixtihque. Huan niman otlatzajque in tiopan. 
<span class="verse" id="AC21_31">31&#160;</span>Oquinequiyayahque quimictisque ihcuac ocahsito se tlahtoli in capitán den soldados quen nochin in tlacamen den Jerusalén yimococolihtohque. 
<span class="verse" id="AC21_32">32&#160;</span>Oncan in capitán oquinsentlali isoldados huan in tlayecancamen, huan oahsitihuetzitohque inahuac in tlacamen. Ihcuac oquitaque in capitán huan in soldados, ayacmo oquihuihhuitejque in Pablo. 
<span class="verse" id="AC21_33">33&#160;</span>Oncan in capitán omopacho huan oquiquitzqui preso in Pablo. Oquinnahuati maquiilpican ica ome cadena. Satepa oquitlahtlan aquin yehhua huan tlen oquichiu. 
<span class="verse" id="AC21_34">34&#160;</span>Huan in tlacamen tzahtzique oc sehse ic ohualtlahtohque quen ahhuel maquinehnehuili in capitán, san miyacten ohualtlahtohque. Huan oquintitlan maquihuicacan ipan in comandancia. 
<span class="verse" id="AC21_35">35&#160;</span>Queman oahsito iixpa in escalera den comandancia, in soldados oquipixque tlen quiahcocuisque in Pablo ic ixtomamictihue in tlacamen. 
<span class="verse" id="AC21_36">36&#160;</span>Tleca nochten ohualayahque icuitlapa tzahtzitihuitzen: </div>
<div class='p'>―¡Mamiqui! </div>
<div class='s'>In Pablo mopalehuiya iixpa in tlacamen </div>
<div class='p'>
<span class="verse" id="AC21_37">37&#160;</span>Ihcuac oquicalaquihticatcahque in Pablo ipan in comandancia, yehhua oquiluic in capitán den soldados: </div>
<div class='p'>―¿Cuali niquihtos itlahtlen? </div>
<div class='p'>Huan in capitán oquinanquilic: </div>
<div class='p'>―¿Quen tehhuatl ticmati titlahtos griego? 
<span class="verse" id="AC21_38">38&#160;</span>Cox, ¿ahmo tehhuatl inon tiegipciohteco aquin yipanotoc sequin tonalten oticchiu ic otiquinnetehuilti, huan otiquinquixti ipan in acahualtlahtli cana nahue mil temictiyanimen? </div>
<div class='p'>
<span class="verse" id="AC21_39">39&#160;</span>Oncan Pablo oquiluic: </div>
<div class='p'>―Neh no nijudeahteco, noaltepeu Tarso, se hueyi altepetl den tlali Cilicia. Nimotlatlautiya xinechcahua manitlahto ihuan in tlacamen. </div>
<div class='p'>
<span class="verse" id="AC21_40">40&#160;</span>In capitán oquicau matlahto in Pablo, huan omoquetz ipan in escalera. Huan san ica iman oquintlacahualti in tlacamen. Ihcuac yomocauque, oquinnohnotz ica itlahtol hebreo, huan oquihto:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>―Tocnihuan huan tetahmen, xicaquican tlen ic niyau nimopalehuiya. </div>
<div class='p'>
<span class="verse" id="AC22_2">2&#160;</span>Ic oquicajque quen quinnonotza ica in itlahtol hebreo, ocachi omocauque, huan Pablo oquiniluic: </div>
<div class='p'>
<span class="verse" id="AC22_3">3&#160;</span>―Nehhua nijudeahteco. Onitlacat ipan in altepetl Tarso den tlali Cilicia. Huan oniyolico nican Jerusalén, huan onechmachti in Gamaliel, huan molui niixnamictihtoc ica in tlanahuatili den tochichicacoluan. Nochipa nicyehyeltihtoc huan nitetlacamautoc in Dios ica nochin noyolo, ijcon quen namehhuan nanquichihuahque ipan inin tonali. 
<span class="verse" id="AC22_4">4&#160;</span>Nehhua ic achto oniquinmatecatinemiyaya in tlaneltocanimen ica inon yancuic tlanehnehuilistli, huan oniquintzac quen tlacamen huan quen sihuamen. 
<span class="verse" id="AC22_5">5&#160;</span>In tlayecanqui den tiopixcamen huan in tetecten cuali quihtosque quen yehhuan onechmacaque in amamen den tequihua ic maquichihuacan cuenta in tocnihuan judeahtecos ipan in altepetl Damasco quen onechtequiutihque maniquinquitzqui in quesqui tlaneltocanimen niquinahsis ompa, huan maniquinualica tlaquitzquilten ic Jerusalén canin quintlapanoltisquiyanihque. </div>
<div class='s'>Pablo oquinonotz quen oquineltoctiloc in Jesús </div>
<div class='p'>
<span class="verse" id="AC22_6">6&#160;</span>’Huan ihcuac oniyaya ipan ohtli ic niyahsitiu Damasco cana ic nepantla, san tlamach ohualpetlan den neluicac se tletl chicahuac ic nonahuac. 
<span class="verse" id="AC22_7">7&#160;</span>Huan onihuetz tlalpa huan niman onicac se tlahtoli tlen onechiluic: “Saulo, Saulo, ¿tleca tinechmatecatinemi?” 
<span class="verse" id="AC22_8">8&#160;</span>Oncan onitlahtlan: “¿Aquin Tehhuatzin, Notecohtzin?” Huan onechiluiloc: “Nehhua niJesús noaltepeu Nazaret. Nehhua aquin tehhua tinechmatecatica.” 
<span class="verse" id="AC22_9">9&#160;</span>Oncan in aquin ocatcahque nohuan oquitaque inon tlanextli huan omomoutihque, huan ahmo oquicajque in tlahtoli den aquin onechnotz. 
<span class="verse" id="AC22_10">10&#160;</span>Oncan neh oniquihto: “¿Tlenon nicchihua, Notecohtzin?” Huan in Totecohtzin onechiluiloc: “Ximoquetza huan xicuitlapanui in ohtli hasta tiahsis Damasco. Huan ompa mitziluisque nochin in tlen ticchihuas.” 
<span class="verse" id="AC22_11">11&#160;</span>Quen in tlanextli onechpopoyotili, onechuicaque in aquin inuan oniyaya. Onechmaquitzquihtahque hasta oniahsic Damasco. </div>
<div class='p'>
<span class="verse" id="AC22_12">12&#160;</span>’Ompa Damasco ocatca se tlacatl itoca Ananías, aquin nele oquitlacamat itlanahuatil in Moisés. Huan nochin judeahtecos aquin ochantiyayahque Damasco oquihtohque molui cuali tlacatl. 
<span class="verse" id="AC22_13">13&#160;</span>Ananías ohuala nechita, huan ic oahsico, onechiluic: “Nocniu Saulo, xitlachiya oc sepa.” Huan ipan inon hora onitlachixtehuac. 
<span class="verse" id="AC22_14">14&#160;</span>Oncan onechiluic: “In Dios den totatahhuan omitztlapehpeniloc xicmati in tetlanequilis huan ic tiquitas in Tlamelajcatzintli Jesús huan nele ticaquis tetlahtoltzin. 
<span class="verse" id="AC22_15">15&#160;</span>Huan tehhuatl ticchipahuas ica Yehhuatzin iixpa nochin tlacamen huan tiquinnonotzas nochin tlen tiquitztoc huan ticactoc. 
<span class="verse" id="AC22_16">16&#160;</span>¿Huan axan tleca san timotlaliya? Ximoquetza huan tiyasque. Nehhuatl nimitzcuatequis ica itequihuahyotzin Totecohtzin huan mitzyolchipahuasque ica motlahtlacol.” </div>
<div class='s'>Pablo oquinonotz quen oquititlaniloc in aquin ahmo judeahtecos </div>
<div class='p'>
<span class="verse" id="AC22_17">17&#160;</span>’Ihcuac onimocuep Jerusalén oniya nimoyolmachtiya ipan in tiopantli huan onicochitac. 
<span class="verse" id="AC22_18">18&#160;</span>Oniteitac in Totecohtzin huan onechiluiloc: “Xihsihui xiquisa den Jerusalén, tleca ahmo quichihuasque cuenta in tlen timochipahuilis ica nehhuatl.” 
<span class="verse" id="AC22_19">19&#160;</span>Oncan nehhuatl onicteluic: “Notecohtzin, yehhuan yiquimatihque quen oniyaya ipan in tiopanten huan oniquinuicayaya in telpiloyan huan oniquinuihhuitequiyaya in aquihque oteneltocaque. 
<span class="verse" id="AC22_20">20&#160;</span>Huan ihcuac oquimictihque in Esteban aquin oquimochipahuili ica Tehhuatzin, oticsematiyayahque quen oticmictihque. Huan hasta nehhuatl quen tlayecanqui, oniquixpix intlaquen in aquin oquimictihque.” 
<span class="verse" id="AC22_21">21&#160;</span>Huan in Totecohtzin onechiluiloc: “Xiyau, tleca nimitztitlanis huehca. Xiquinnonotzas inon aquin ahmo judeahtecos.” </div>
<div class='s'>Pablo imajco in capitán </div>
<div class='p'>
<span class="verse" id="AC22_22">22&#160;</span>Hasta inon tlahtoli oquicajque. Oncan opejque tzahtizhque: </div>
<div class='p'>―¡Mamiqui inon tlacatl. Ayacmo manemi! </div>
<div class='p'>
<span class="verse" id="AC22_23">23&#160;</span>Huan ijcon otzahtziticatcahque huan quitohuetzohtinemihque intlaquen huan oquitlasque in teutli ipan yehyecatl. 
<span class="verse" id="AC22_24">24&#160;</span>In capitán oquintequiuti maquicalaquican in Pablo ipan in comandancia. Oquinnahuati maquihuitequican in Pablo ic mamoyoluiti tlen ic quicocoliyahque. 
<span class="verse" id="AC22_25">25&#160;</span>Huan ihcuac yiquiilpihtoque in Pablo ic quihuitequisque, oquiluic in Pablo inon tlayecanqui aquin ompa ocatca: </div>
<div class='p'>―Cox, ¿cuali nanquihuitequisque se tlacatl romanohteco huan ayamo quixcomacahque? </div>
<div class='p'>
<span class="verse" id="AC22_26">26&#160;</span>Ic oquicac inin, in tlayecanqui oya quinahuatiya in capitán: </div>
<div class='p'>―Ximomalui ica in tlen tiyau ticchihua, tleca inin tlacatl romanohteco. </div>
<div class='p'>
<span class="verse" id="AC22_27">27&#160;</span>Oncan in capitán omopacho inahuac in Pablo huan oquitlahtlani: </div>
<div class='p'>―Cox, ¿nele, tehhua titlacatl romanohteco? </div>
<div class='p'>In Pablo oquinanquilic: </div>
<div class='p'>―Queme. </div>
<div class='p'>
<span class="verse" id="AC22_28">28&#160;</span>Oncan in capitán oquiluic: </div>
<div class='p'>―Nehhuatl miyac tomin onictlaxtlau ic onimochiu niromanohteco. </div>
<div class='p'>Huan Pablo oquihto: </div>
<div class='p'>―Huan nehhuatl ic onitlacat niromanohteco. </div>
<div class='p'>
<span class="verse" id="AC22_29">29&#160;</span>Ic inon oquicauque in aquin quihuihhuitequinihque in Pablo. Huan omomoutic in capitán ic quitequiutihtoc maquihuihhuitequican in Pablo tleca noyojqui tlacatl romanohteco. </div>
<div class='s'>In Pablo moyolchipahua iixpa in tequihuahmen den judeahtecos </div>
<div class='p'>
<span class="verse" id="AC22_30">30&#160;</span>In capitán oquinectoya quimatis tlen ic in judeahtecos oquiteluihque in Pablo. Ic mostla oquiquixtili in cadenas huan oquinsentlali in tlayecancamen den tiopixcamen huan nochin tequihuahmen. Oncan oquihualicaque In Pablo huan oquiixpantihque in tequihuahmen.  </div>
<div class='psalmlabel' id='AC23_0'> 23</div>
<div class='p'>
<span class="verse" id="AC23_1">1&#160;</span>In Pablo oquinixitac in tequihuahmen huan oquiniluic: </div>
<div class='p'>―Tocnihuan, nehhuatl niyetoc hasta axan ahmo tlen nechyoltzacuiliya teixpa in Dios. </div>
<div class='p'>
<span class="verse" id="AC23_2">2&#160;</span>Oncan Ananías, quen yehhua tlicanqui den tiopixcamen, oquintequiuti in aquin inahuac in Pablo maquitentecapanican. 
<span class="verse" id="AC23_3">3&#160;</span>Huan Pablo oquinanquilic: </div>
<div class='p'>―¡In Dios mitzuitequilos tehhuatl, san ome moxayac! Tla nele tinechixcomacas quen ca in tlanahuatili, ijcon ahhuel tiquixnamiquis inon tlanahuatili ic tinechuitequis. </div>
<div class='p'>
<span class="verse" id="AC23_4">4&#160;</span>Oncan in aquin ocatcahque ompa oquitlahtlanihque: </div>
<div class='p'>―¿Tleca ijconon tictlahtolmacas in hueyixtoc den tiopixcamen den Dios? </div>
<div class='p'>
<span class="verse" id="AC23_5">5&#160;</span>Huan Pablo oquinanquilic: </div>
<div class='p'>―Nocnihuan, nehhuatl ahmo onicmatiyaya in tla yehhuatl in hueyixtoc den tiopixcamen. Quen quihtohua in Itlahcuiloltzin: “Ahmo ticamanaltis ihuan se tequihua den mocnihuan.” </div>
<div class='p'>
<span class="verse" id="AC23_6">6&#160;</span>Oncan Pablo oquichiu cuenta quen sequin tequihuahmen saduceos huan oc sequinten fariseos. Huan otlahto chicahuac: </div>
<div class='p'>―Nocnihuan, nehhuatl nifariseo, ihuan nochanihcahuan. Huan nannechixcomacaticaten tleca nicneltoca ihsasque oc sepa in mijcamen. </div>
<div class='p'>
<span class="verse" id="AC23_7">7&#160;</span>Ihcuac oquihto inon, in fariseos huan in saduceos opeuque motlatlaxiliyahque san yehhuan in tlahtoli, huan omoixnamijque. 
<span class="verse" id="AC23_8">8&#160;</span>Tleca in saduceos quihtohuahque quen in mijcamen ahmo ihsasque huan ahmo caten in ángeles, niyan in yehyecamen. Huan in fariseos quineltocahque ica nochin inin. 
<span class="verse" id="AC23_9">9&#160;</span>Nochten otzahtzihque huan omoquetzque sequin tlamachtiyanimen den tlanahuatili quen oquisematiyayahque nochten in fariseos huan oquihtohque: </div>
<div class='p'>―Inin tlacatl ahmo tlen quichiutoc in tlen ahmo cuali, huan tla cana yiquicactoc se tlahtoli ipan neluicac noso den se ángel, ahmo matiquixnamiquican in Dios. </div>
<div class='p'>
<span class="verse" id="AC23_10">10&#160;</span>Omotlahtolmohsihuihque tequin huan in capitán omomoutihticatca quen quimocohcotonanihque in Pablo. Ijcon otlanahuati mahualacan in soldados ic quiquixtisque ipan yehhuan. Huan oc sepa ocuicaque ipan in comandancia. </div>
<div class='p'>
<span class="verse" id="AC23_11">11&#160;</span>Ic mostla tlayohua in Totecohtzin oquimonextililoc in Pablo huan oquiluiloc: </div>
<div class='p'>―Ximoyolchicahua Pablo, tleca ijcon quen yititlanonotztoc ica nehhuatl nican Jerusalén, noyojqui ijcon tiquinnonotzas nepa Roma. </div>
<div class='s'>Omosetilihque quenin quimictisque in Pablo </div>
<div class='p'>
<span class="verse" id="AC23_12">12&#160;</span>Huan ic mostla oc sequin judeahtecos ocualsematque quenin quimictisque in Pablo. Oquicaquiltihque intlahtol quen ahmo tlacuasquiyanihque niyan quionisquiyanihque itlahtlen hasta quimictisque in Pablo. Huan oquihtohque: “Matechpolocan in tlahmo melahuac.” 
<span class="verse" id="AC23_13">13&#160;</span>Ocatcahque ocachi de ompohuali tlacamen in aquin omosechiuque ijcon. 
<span class="verse" id="AC23_14">14&#160;</span>Huan oyahque quitahque in tlicancamen den tiopixcamen huan in tetecten den judeahtecos huan oquiniluihque: </div>
<div class='p'>―Tehhuanten oticaquiltihque totlahtol ahmo tlen ticuasque hasta ticmictisque in Pablo. 
<span class="verse" id="AC23_15">15&#160;</span>Huan axan namehhuan huan in oc sequinten tequihuahmen xictlahtlanilican in capitán quen mostla macualica namoixpa in Pablo, tla cana nanquiyoluitisque tlen ic ticyecmatisque. Huan nochin tehhuan ticchixtiyesque para ticmictisque san quen ahsiquiu. </div>
<div class='p'>
<span class="verse" id="AC23_16">16&#160;</span>Huan in iconeu in icniu Pablo oquimat inon tlahtoli huan oya ipan in comandancia quinahuatiya in Pablo. 
<span class="verse" id="AC23_17">17&#160;</span>Oncan Pablo oquinotz se in tlayecanqui huan oquiluic: </div>
<div class='p'>―Xicuica inin telpochtli inahuac in capitán, tleca quipiya tlen quinohnotzas. </div>
<div class='p'>
<span class="verse" id="AC23_18">18&#160;</span>In tlayecanqui oquihuiquili in capitán huan oquiluic: </div>
<div class='p'>―In tlateluili Pablo onechnotz huan onechtlahtlanili manicualiquili inin telpochtli nis. Quinequi tenohnotzas. </div>
<div class='p'>
<span class="verse" id="AC23_19">19&#160;</span>In capitán oquimaquitzqui inon telpochtli huan ihuan omoxeloc secnin huan oquitlahtlani: </div>
<div class='p'>―¿Tlenon ticnequi tinechiluis? </div>
<div class='p'>
<span class="verse" id="AC23_20">20&#160;</span>Oncan inon telpochtli oquiluic: </div>
<div class='p'>―Inohque judeahtecos omohualsechiuque ic tetlahtlanilisque mostla mamohuica in Pablo iixpa in tequihuahmen tla cana quiyoluitisque ic quiyecmatisque tlen oquichiu. 
<span class="verse" id="AC23_21">21&#160;</span>Huan ahmo xiquinneltoca tleca ocachi de ompohuali tlacamen quipihpixticaten. Oquicaquiltihque intlahtol quen ahmo tlen quicuasque niyan quionisque hasta quimictisque in Pablo. Huan axan yompa mochixtoque ica motlahtol. </div>
<div class='p'>
<span class="verse" id="AC23_22">22&#160;</span>Oncan in capitán oquinahuati in telpochtli ahmo maquiilui niyan aquin in tlen oquiluihtoya. </div>
<div class='s'>In Pablo quititlanihque iixpa in hueyixtoc Félix </div>
<div class='p'>
<span class="verse" id="AC23_23">23&#160;</span>Oncan in capitán oquinnotz ome tlayecancamen huan oquintequiuti mamoyectlalican ome ciento soldados huan yehpohuali huan mahtlactli ipan incahuayo, huan oc ome ciento ica in lanza ic yasque Cesarea cana chicnahue horahyohuac. 
<span class="verse" id="AC23_24">24&#160;</span>Huan noyojqui oquintequiuti maquiyectlalican se cahuayo para in Pablo ipan yas. Huan oquintitlanque maquitemactican tlamach iixpa in hueyixtoc Félix. 
<span class="verse" id="AC23_25">25&#160;</span>Inuan oquititlan se amatl tlen oquihto: </div>
<div class='p'>
<span class="verse" id="AC23_26">26&#160;</span>“Neh niClaudio Lisias nitetlahpalohua in molui cualtzin quen hueyixtoc Félix. 
<span class="verse" id="AC23_27">27&#160;</span>In judeahtecos oquipixtoyahque quen motzacuani in Pablo huan oyayahque quimictiyahque. Ihcuac nehhuatl onicmat quen inon tlacatl romanohteco, oniya ihuan nosoldados nicpalehuiya. 
<span class="verse" id="AC23_28">28&#160;</span>Tleca onicnequiyaya nicmatis tlen ica quiteluiyahque, onicuicac iixpa in tequihuahmen judeahtecos. 
<span class="verse" id="AC23_29">29&#160;</span>Huan tlen ic oquiteluiyayahque ica in tlanahualtilten de yehhuan, huan ahhuel oquitlahtlacoltiyayahque ica tlen quimictisque niyan quitzactosque. 
<span class="verse" id="AC23_30">30&#160;</span>Huan quen onicmat quen quichihuasquiyanihque in judeahtecos ic quimictinihque in Pablo, axan nican nitetitlaniliya. Huan noyojqui yoniquintlahtlanili in aquin quiteluiyahque mayacan teixpa ica tlen quiteluiyahque yehhuan. Huan hasta mostlatzin.” </div>
<div class='p'>
<span class="verse" id="AC23_31">31&#160;</span>Oncan in soldados, quen oquinnahuatihque, oquihuicahque tlayohua in Pablo hasta ipan in altepetl Antípatris. 
<span class="verse" id="AC23_32">32&#160;</span>Huan ic mostla in soldados aquin onehnenque omocuepque ipan in comandancia huan in caballeros oquihuicahque in Pablo quen tlateluili. 
<span class="verse" id="AC23_33">33&#160;</span>Ic oahsitohque Cesarea oquimacaque in amatl in hueyixtoc huan oquitemactihque in Pablo. 
<span class="verse" id="AC23_34">34&#160;</span>In hueyixtoc oquipou achto inon amatl huan oquitlahtlanic de canin ialtepeu in Pablo, huan oquimat yehhua den tlali Cilicia. 
<span class="verse" id="AC23_35">35&#160;</span>Huan oquiluic: </div>
<div class='p'>―Nimitzcaquis ihcuac hualasque in aquin mitzteluiyahque. </div>
<div class='p'>Oncan oquintequiuti maquixpixtiyecan ipan in telpiloyan den hueyixtoc Herodes.  </div>
<div class='psalmlabel' id='AC24_0'> 24</div>
<div class='s'>Mopalehuiya in Pablo iixpa in Félix </div>
<div class='p'>
<span class="verse" id="AC24_1">1&#160;</span>Ipan macuili tonali in Ananías in hueyixtoc den tiopixcamen oahsito in Cesarea inuan sequin tetecten huan se tlahtolchiuqui, itoca Tértulo. Inohque omotemactihque iixpa in hueyixtoc ic oquiteluihque in Pablo. 
<span class="verse" id="AC24_2">2&#160;</span>Ihcuac oquihualicahque in Pablo, in Tértulo opeu quiteluiya, huan oquiluic in hueyixtoc Félix: </div>
<div class='p'>―Tlasohcamati temahuesiyotzin, ica tehhuatzin tlamach ticaten huan tipactoque, huan nochin cuali ca ica in tetlamatilis. 
<span class="verse" id="AC24_3">3&#160;</span>Nochin inin ticseliyahque nochipa huan nohuiyan, notetlasohcau Félix, huan ica miyac mahuestilistli. 
<span class="verse" id="AC24_4">4&#160;</span>Huan axan ic ahmo titetonalpoluisque, nitetlatlautiya tequin matechuelitalo huan matechcaqui inin rato. 
<span class="verse" id="AC24_5">5&#160;</span>Quen ticmautoque, inin tlacatl san techmohsihuiya. Huan nohuiyan ipan in tlalticpactli quintlahtolmaca huan quinxelohua in judeahtecos. Huan yehhua in tlayecanqui den ololi nazarenos. 
<span class="verse" id="AC24_6">6&#160;</span>Oixcohyeu quihtlacohua in tiopantli huan tehhuanten otiquitzquihque huan oticnejque tiquixcomacasque quen quitequiutis totlanahuatil. 
<span class="verse" id="AC24_7">7&#160;</span>Huan in capitán Lisias omocalacti ica chicahualistli hasta otechcuili inon Pablo. 
<span class="verse" id="AC24_8">8&#160;</span>Huan oquihto in aquin quiteluiyahque quipiyahque tlen hualasque ica tehhuatzin. Cuali motlahtlanis huan momatis in tlen melahuac ica nochin inin tlen ic ticteluiyahque. </div>
<div class='p'>
<span class="verse" id="AC24_9">9&#160;</span>Inon judeahtecos aquin ompa ocatcahque noyojqui oquihtohque inin nochin melahuac. 
<span class="verse" id="AC24_10">10&#160;</span>Oncan in hueyixtoc oquicau matlahto in Pablo, huan oquihto inon Pablo: </div>
<div class='p'>―Tequin nipaqui ic nimopalehuis teixpa tleca nicmati tehhuatzin in tlixcomacani de inin judeahtecos de yihuehcau. 
<span class="verse" id="AC24_11">11&#160;</span>Quen tehhuatzin cuali momatis, san hueloc mahtlactli huan ome tonali oniahsico Jerusalén ic nitemahuestilis in Dios. 
<span class="verse" id="AC24_12">12&#160;</span>Huan ahmo onechahsique aquin ihuan nimahhuatica, niyan niquincocoliya in tlacamen den tiopan, niyan in judeahtecos niyan canin ipan in altepetl Jerusalén. 
<span class="verse" id="AC24_13">13&#160;</span>Inin tlacamen ahhuel quichipahuasque ica inin tlahtoli tlen ic nechteluiyahque. 
<span class="verse" id="AC24_14">14&#160;</span>Huan in tlen nicmocuitis quen nitetlacamati in Dios de notatahhuan quen ixnesi in yancuic tlanehnehuilistli tlen yehhuan quiluiyahque ahmo melahuac. Tleca nicneltoca nochin tlen ca tlahcuiloli ipan itlanahuatil Moisés huan ipan in amamen de inon tetlayolchicaucahuan Totecohtzin. 
<span class="verse" id="AC24_15">15&#160;</span>San no ijcon nicneltoca ica in Dios quen yehhuan quineltocahque. Ticneltocahque quen ihsasque in mijcamen, in aquin cualten quen in aquin ahmo cualten. 
<span class="verse" id="AC24_16">16&#160;</span>Huan ic inon nochipa nicnequi ahmo maniquincocolmaca niyan Dios huan niyan tlacamen. </div>
<div class='p'>
<span class="verse" id="AC24_17">17&#160;</span>’Ipan quesqui xihuitl oninemiyaya ipan oc sequin tlalten, huan onimocuep neh notlalpa. Huan oniquinmacti in prohues in tlen oquintlocolihque in aquin ahmo judeahtecos huan noyojqui ic nictemactis in notetlocolil. 
<span class="verse" id="AC24_18">18&#160;</span>Nehhua onichiuticatca ijcon ihcuac sequin judeahtecos den tlalten Asia onechahsique ipan in tiopantli niyolchipahuac quen ca in tlanahuatili. Huan niyan ahmo ocatcahque miyac tlacamen nohuan, niyan ahmo otimocococolihque. 
<span class="verse" id="AC24_19">19&#160;</span>Yehhuan inohque quipiyahque tlen hualasque motemactisque nican ic nechteluiyahque in tla quipiyahque itlahtlen ica nehhuatl. 
<span class="verse" id="AC24_20">20&#160;</span>In tlahmo yojqui, mateiluican inihque tla onechahxilihque notlahtlacol ihcuac onicatca inixpa in tequihuahmen den judeahtecos. 
<span class="verse" id="AC24_21">21&#160;</span>In tlahmo san ijcon ihcuac ompa onicatca inuan oniquiniluic: “Axan nannechixcomacaticaten ic nicneltoca quen ihsasque in mijcamen.” </div>
<div class='p'>
<span class="verse" id="AC24_22">22&#160;</span>Yiquicaquiltihtoque inon hueyixtoc Félix ica in yancuic tetlanehnehuilis in Cristo. Queman oquicac in Pablo, oquincahuili oc se tonali huan oquiniluic: </div>
<div class='p'>―Ihcuac hualas in capitán Lisias nictlahtlanis ocachi ican inin tlahtoli. </div>
<div class='p'>
<span class="verse" id="AC24_23">23&#160;</span>Oncan in hueyixtoc Félix oquitequiuti in tlayecanqui quenin Pablo ma ompa quiixpixtocan, huan maquincahua quitasque huan quitecpanohtiyesque in itenonotzcahuan. </div>
<div class='p'>
<span class="verse" id="AC24_24">24&#160;</span>Huan satepa in oc sequin tonalten oahsito oc sepa in hueyixtoc Félix ihuan isihuau Drusila, yehhuatl in judeahteco. Huan otlatequiuti maquinotzacan in Pablo ic mamonohnotzacan ican in itlaneltocalistzin Jesucristo. 
<span class="verse" id="AC24_25">25&#160;</span>Huan ihcuac Pablo oquinonotz ican in melahuac nemilistli huan quen ahmo maquichihua san tlen tleca satepa huitz in tlixcomacalistli teixpa in Dios, Félix omomouti huan oquiluic: </div>
<div class='p'>―Axan xiyau, huan ihcuac cuali, oc sepa nimitznotzas. </div>
<div class='p'>
<span class="verse" id="AC24_26">26&#160;</span>Noyojqui in hueyixtoc Félix oquichiyayaya in Pablo maquimaca in tomin ic quicahcahuasquiyani, huan ic inon oquinotz miyacpa para ihuan monohnotzas. 
<span class="verse" id="AC24_27">27&#160;</span>Ijcon opanoc ome xiupa huan oncan Félix oquiquixtilihque in itequihuahyo huan otequian in Porcio Festo, ipatlaca in Félix. Huan quen Félix oquinequiyaya quimpacmacas in judeahtecos, oquicau tzactoc in Pablo.  </div>
<div class='psalmlabel' id='AC25_0'> 25</div>
<div class='s'>Pablo iixpa in hueyixtoc Festo </div>
<div class='p'>
<span class="verse" id="AC25_1">1&#160;</span>Oncan Festo oahsico ic mochihuas hueyixtoc huan yiyi tonali satepa oquis Cesarea ic tlehcos Jerusalén. 
<span class="verse" id="AC25_2">2&#160;</span>Nepa in achtohque den tiopixcamen huan in judeahtecos aquin hueyi inquisca oquimactihque in tlen ic quiteluiyahque in Pablo. 
<span class="verse" id="AC25_3">3&#160;</span>Omotlatlautihque inahuac in hueyixtoc quen maquianacan in Pablo Jerusalén. Yehhuan oquinejque maquichtacamictican ipan in ohtli. 
<span class="verse" id="AC25_4">4&#160;</span>Huan in hueyixtoc Festo oquinnanquilic quen in Pablo tzactoc Cesarea, huan yehhuatl oquinehnehuili yas ompa ipan sequin tonalten ayacmo huehca. 
<span class="verse" id="AC25_5">5&#160;</span>Oquiniluic: </div>
<div class='p'>―Ic inin aquin namehhuan nantequihuahmen nanyasque nohuan Cesarea, huan tla inon tlacatl quichiutoc itlahtlacol, cuali nanquiteluisque. </div>
<div class='p'>
<span class="verse" id="AC25_6">6&#160;</span>Oncan in hueyixtoc Festo ocatca Jerusalén cana chicueyi tonali noso mahtlactli, huan omocuep Cesarea. Huan ic mostla yehhuatl oquian itequiu den presidencia huan otlatitlan macualicacan in Pablo. 
<span class="verse" id="AC25_7">7&#160;</span>Ihcuac Pablo ocalac, omopachohque in judeahtecos in aquin oahsitohque den Jerusalén huan oquiteluihque ica miyac tlahtoli masque ahhuel quichipahuilisque niyan tlen. 
<span class="verse" id="AC25_8">8&#160;</span>Oncan Pablo oquihto tlen ic mopalehuis: </div>
<div class='p'>―Nehhuatl ahmo tlen nicchiutoc, niyan ica in tlanahuatili den judeahtecos, niyan ica in tiopantli, niyan ica in hueyixtoc romanohteco. </div>
<div class='p'>
<span class="verse" id="AC25_9">9&#160;</span>Huan quen in hueyixtoc Festo oquinequiyaya quimpacmacas in judeahtecos, oquitlahtlani in Pablo: </div>
<div class='p'>―¿Ticnequi tiyas in Jerusalén huan neh nimitzixcomacas ompa? </div>
<div class='p'>
<span class="verse" id="AC25_10">10&#160;</span>Huan Pablo oquinnanquilic: </div>
<div class='p'>―Nica niixpa in presidencia den hueyixtoc romanohteco. Yehhua in canin nicpiya nimixcomacas. Quen moyecmautica, ahmo tlen nicchiutoc ica in judeahtecos. 
<span class="verse" id="AC25_11">11&#160;</span>In tla nicchiutoc itlahtlen tlahtlacoli ic tlen nimiquini, nimotemaca ic nimiquis. Huan in tlahmo oncan tlen melahuac ica inon tlahtoli tlen ic nechteluiyahque, ahhuel aquin nechtemactis inuan. Nictlahtlani san yeh in hueyixtoc romanohteco manechixcomaca. </div>
<div class='p'>
<span class="verse" id="AC25_12">12&#160;</span>Oncan satepa ic omonohnotzque inuan itlanonotzcahuan, in hueyixtoc Festo oquiluic: </div>
<div class='p'>―Yotictlahtlani mamitzixcomaca in hueyixtoc romanohteco. Tiyas tiquitas yehhuatl. </div>
<div class='s'>Pablo mopalehuiya iixpa in hueyixtoc Agripa </div>
<div class='p'>
<span class="verse" id="AC25_13">13&#160;</span>Satepa ipan in oc sequin tonalten, in hueyixtoc Agripa huan isihuau Berenice oyahque in Cesarea ic quitlahpalohuahque in Festo. 
<span class="verse" id="AC25_14">14&#160;</span>Quen omotzecohque sequin tonali nepa Cesarea, in Festo oquinonotz in hueyixtoc tlen oquipanoc in Pablo, huan oquiluic: </div>
<div class='p'>―Oncan se motzacuani nican oquicautehuac in Félix. 
<span class="verse" id="AC25_15">15&#160;</span>Ihcuac onicatca Jerusalén in achtohque den tiopixcamen huan in tequihuahmen den judeahtecos onechmactihque tlateluili ica yehhuatl, quen manictlahtlacolti. 
<span class="verse" id="AC25_16">16&#160;</span>Neh oniquinnanquilic quen ahmo itlamachilis in tequihuahmen romanohtecos maquintlahtlacoltican ica miquilistli in aquin ayamo quixcomacahque, ic mopalehuiyahque. 
<span class="verse" id="AC25_17">17&#160;</span>Ic inon, ihcuac yehhuan ohualahque nican, ahmo onitonalpolo. Ic mostla onicalac ipan in tequihuahyotl huan onitlatitlan maquihualicacan inon tlacatl. 
<span class="verse" id="AC25_18">18&#160;</span>Huan in aquin omoixpantihque ic quiteluisque ahmo tlen oquihtohque ica yehhuatl in tlen onicnehnehuiliyaya. 
<span class="verse" id="AC25_19">19&#160;</span>Oquiteluiyayahque san ica intlaneltoquilis huan ic oc seya itoca Jesús quen omic, huan Pablo quihtohua yehhua yoltoc. 
<span class="verse" id="AC25_20">20&#160;</span>Quen nehhuatl ahmo onicmatiyaya quen nicchihuas ica tlahtoli quen inin, onictlahtlani in Pablo tla quinequi yas Jerusalén ic moixcomacatiu nepa ica inon tlahtoli. 
<span class="verse" id="AC25_21">21&#160;</span>Huan quen yehhuatl oquitlahtlan moixcomacas inahuac in hueyixtoc Augusto César, onitlanahuati maompa tzactoc hasta ihcuac nehhuatl cuali nictitlanis inahuac in hueyixtoc. </div>
<div class='p'>
<span class="verse" id="AC25_22">22&#160;</span>Oncan in Agripa oquiluic in Festo: </div>
<div class='p'>―Neh noyojqui nicnequi nicaquis inon tlacatl. </div>
<div class='p'>Huan Festo oquinanquilic: </div>
<div class='p'>―Mostla mocaquis. </div>
<div class='p'>
<span class="verse" id="AC25_23">23&#160;</span>Huan ic mostla, ihcuac in Agripa huan isihuau Berenice oahsitohque, ocalajque ic mohueyilihtihue ipan in cali inuan in tlayecancamen soldados huan in tequihuahmen den altepetl. Festo otlatitlan macualicacan in Pablo, 
<span class="verse" id="AC25_24">24&#160;</span>huan oncan oquihto: </div>
<div class='p'>―Hueyixtoc Agripa huan tlacatzitzin san secnin tohuan nican ihilohuac, nican nanquitahque inin tlacatl. Miyacten den judeahtecos nechnonotztoque ica yehhuatl, quen Jerusalén huan nican Cesarea, huan ahmo quilcahuahque ic nechiluiyahque quen mamiqui. 
<span class="verse" id="AC25_25">25&#160;</span>Ica nehhuatl ijconon nesi ahmo tlen quichiutoc ic maticmictican. Huan quen yehhuatl oquitlahtlan ic moixcomacas inahuac in hueyixtoc Augusto César, nictemactilis yehhuatl. 
<span class="verse" id="AC25_26">26&#160;</span>Huan quen ahmo nicpiya tlen yec nictlahcuiluis notecohtzin in hueyixtoc ica yehhuatl, nicualica namoixpa, huan ic nochin teixpa tehhuatzin hueyixtoc Agripa, ic mamoistlacaahsi yec. Ic inon manicpiya tlen nitlahcuilos ica yehhuatl. 
<span class="verse" id="AC25_27">27&#160;</span>Tleca ica nehhuatl, ijcon nesi quen san tlaluis nictitlanis se preso huan ahmo nitlanahuatis tlen ic quiteluihtoque.  </div>
<div class='psalmlabel' id='AC26_0'> 26</div>
<div class='p'>
<span class="verse" id="AC26_1">1&#160;</span>Oncan in Agripa oquiluic in Pablo: </div>
<div class='p'>―Cuali titlahtos san tehhuatl ic timopalehuis. </div>
<div class='p'>Oncan in Pablo oquiahcoc in iman maquicaquican, huan opeu tlahtohua: </div>
<div class='p'>
<span class="verse" id="AC26_2">2&#160;</span>―Tequin nipaqui ic cuali nitlahtos teixpa tehhuatzin hueyixtoc Agripa, ic nimopalehuis ica in judeahtecos tlen oquihtohque ica nehhuatl. 
<span class="verse" id="AC26_3">3&#160;</span>Ic achto tleca tehhuatzin momati nochin intlamachilis tlen quipiyahque in judeahtecos huan ica tlen timonohnotzasque. Ic inon nitetlatlautiya manechcaquican tlamach. </div>
<div class='s'>Quen onemiyaya in Pablo ihcuac ayamo oquineltocac </div>
<div class='p'>
<span class="verse" id="AC26_4">4&#160;</span>’Nochten in judeahtecos quimatihque quen oninemiyaya inuan ipan noaltepeu huan ic Jerusalén queman oc nitelpocatl. 
<span class="verse" id="AC26_5">5&#160;</span>Yehhuan noyojqui quimatihque quen ihcuac nitelpochtli nifariseo huan cuali quihtosque in tla quinequihque. Huan yehhuan fariseos quitlacamatihque in tlanahuatili ocachi quen nochin. 
<span class="verse" id="AC26_6">6&#160;</span>Huan axan nechixcomacahque ica tlen nicneltoca, quen Dios oc sepa quinihxitilos in mijcamen quen oquiniluiloc in tochichicacoluan. 
<span class="verse" id="AC26_7">7&#160;</span>Nochin in mahtlactli huan ome ololi den Israel quichiyahque ihcuac hualahsis inon tlahtoli, huan ic inon temahuestiliyahque in Dios quen tlahca huan quen tlayohua. Huan quen ijquin nicneltoca, tehhuatzin hueyixtoc Agripa, ica inon in judeahtecos nechteluiyahque axan. 
<span class="verse" id="AC26_8">8&#160;</span>Cox, ¿ahmo nanquineltocahque namehhuan quen Dios quinihxitilos in mijcamen? </div>
<div class='p'>
<span class="verse" id="AC26_9">9&#160;</span>’Neh noyojqui ic achto onicnehnehuiliyaya nicchihuas san tlen ica in Jesús tealtepeu Nazaret. 
<span class="verse" id="AC26_10">10&#160;</span>Huan ijcon onicchiu ompa Jerusalén. Ica intlamatiyan den achtohque tiopixcamen nehhuatl oniquintzacu ipan in telpiloyan miyaquin tlaneltocanimen den yancuic nemilistli. Huan ihcuac oquinmictiyayahque, inuan onicsematiyaya. 
<span class="verse" id="AC26_11">11&#160;</span>Miyacpa nehhuatl oniquintlapanoltiyaya huan oniquinyoluiti tla cana tecamanaltisque ica in Jesús. Inin onicchihuayaya ipan nochin tiopanten huan molui oniquincocoliyaya, huan oniquinmohsihuiyaya hasta ipan in altepemen den sentlapal. </div>
<div class='s'>Pablo oc sepa quinnonotza quen omoyolcuep </div>
<div class='p'>
<span class="verse" id="AC26_12">12&#160;</span>’Quen ic inon onechtequiutiyayahque, oniyaya ipan in altepetl Damasco ica itequihuahyo huan quen nitlatitlanil in achtohque den tiopixcamen. 
<span class="verse" id="AC26_13">13&#160;</span>Huan ipan in ohtli, oniquitac ic nepantla opetlan tonahuac tehhuanten se tlanextli den neluicac ocachi chicahuac quen itleyo den tonaltzintli. 
<span class="verse" id="AC26_14">14&#160;</span>Oncan tinochten otihuetzque tlalpa, huan onicac se tlahtoli tlen nechiluiya ica tlahtoli hebreo: “Saulo, ¿tleca tinechmohsihuiya? San tehhuatl timocococohtica, quen quichihua in cuacue ihcuac quitlasa in icxi ica in tlacotl.” 
<span class="verse" id="AC26_15">15&#160;</span>Oncan oniquihto: “¿Aquin Tehhuatzin, Notecohtzin?” Huan onechiluic in Totecohtzin: “Nehhua niJesús, in aquin tehhuatl ticmohsihuihtinemi. 
<span class="verse" id="AC26_16">16&#160;</span>Huan ximoquetza, tleca onimitzmonextili ica se tlahtoli. Xiquinmatilti in tlen axan otiquitac huan in tlen tiquitas ica nehhuatl satepa. 
<span class="verse" id="AC26_17">17&#160;</span>Nimitzmaquixtis ica in judeahtecos huan noyojqui ica in aquin ahmo judeahtecos. Huan axan nimitztitlaniliya xiquinmatilti itlahtoltzin Dios. 
<span class="verse" id="AC26_18">18&#160;</span>Nimitztitlani xiyau xiquincaquilti ic maquinehnehuilican in nemilistli tlamelajcan huan ayacmo manehnemican ipan in tlayohuilotl, tlahmo ipan in tlanextli. Huan ahmo mayecan imajco in ahmo cuali tlacatl, tlahmo matecuitlapanuican in Dios. Huan ijcon cuali niquintlapohpoluis ica intlahtlacol maquiselican intetlocolil inuan nochin tetlapehpeniluan Dios.” </div>
<div class='s'>Pablo oquichiu cuenta ica tlen oquicac </div>
<div class='p'>
<span class="verse" id="AC26_19">19&#160;</span>’Ijcon tel, hueyixtoc Agripa, ahmo san ic onicchiu in tlen oniquitac ic neluicac. 
<span class="verse" id="AC26_20">20&#160;</span>In tlahmo oniquinnonotz in itlahtoltzin Dios achto in aquin ocatcahque Damasco, huan niman in Jerusalén, huan nohuiyan ipan tlali den Judea. Huan noyojqui oniquinnonotz in aquin ahmo judeahtecos. Oniquinyolchicahuayaya mamoyolcuepacan ica in Dios, maquichihuacan intequiu in tlen cuali. 
<span class="verse" id="AC26_21">21&#160;</span>Ic inon onechquitzquihque notlacaicnihuan judeahtecos ipan in tiopantli huan oquinequiyayahque nechmictisque. 
<span class="verse" id="AC26_22">22&#160;</span>Huan quen onechpalehuihque in Dios, hasta axan nicchipautinentica iixpa nochten, masque hueyi inquisca noso ahmo tlen inquisca. Ahyic tlen niquinnonotza in tlahmo yeh in tlen oquihtohque in tetlayolchicaucahuan Dios huan in Moisés, nochin in tlen quipiya tlen panos. 
<span class="verse" id="AC26_23">23&#160;</span>Quihtosnequi quen in Cristo omopiyayaya tlen tlapanolos huan satepa de micohuas maye in achto aquin ihxohuas ipan in mijcamen. Ijcon maquinnonotzalo ica itlahtoltzin den temaquixtilistli, ijcon quen ica in tochantlacahuan huan quen ica in oc sequin tlacamen. </div>
<div class='s'>Pablo quinequi quiyolcuepas in hueyixtoc Agripa quen teneltocasquiyani </div>
<div class='p'>
<span class="verse" id="AC26_24">24&#160;</span>Ic oquihto in Pablo inin tlahtoli tlen ic mopalehuis, in Festo otzahtzitehuac: </div>
<div class='p'>―¡Tiloco Pablo! Ic tequin timomachtihtoc hasta tiloco otimocuep. </div>
<div class='p'>
<span class="verse" id="AC26_25">25&#160;</span>Huan Pablo oquinanquilic: </div>
<div class='p'>―Ahmo niloco, tehhuatzin in Festo. Nochin tlen niquihtohua tlamelajcan. 
<span class="verse" id="AC26_26">26&#160;</span>Nicanca in hueyixtoc Agripa. Yehhuatzin moyequixmati inin tlahtoli. Huan ic inon nitlahtohua ahmo ica pinaucayotl teixpa yehhuatzin. Nicmati yec nele yehhuatl noyojqui momati nochin inin tlahtoli, tleca ahmo timonohnotzahque ica tlahtolten san ichtaca. 
<span class="verse" id="AC26_27">27&#160;</span>¿Tlen cox, hueyixtoc Agripa, ahmo moneltoca tehhuatzin in tlen oquihtohque in tlayolchicaucamen? Neh nicmati quen moneltoca. </div>
<div class='p'>
<span class="verse" id="AC26_28">28&#160;</span>Huan in hueyixtoc Agripa oquiluic: </div>
<div class='p'>―Ic oc chihton tinechyolcuepani ic nimochihuani nitlaneltocani. </div>
<div class='p'>
<span class="verse" id="AC26_29">29&#160;</span>Oncan Pablo oquihto: </div>
<div class='p'>―Maye chihton noso miyac, Yehhuatzin in Dios momati. Nicnequi ahmo san tehhuatzin, in tlahmo noyojqui nochten in aquin axan tlacacticaten, mamochihuacan quen nehhuatl, huan ahmo ica inin cadenas. </div>
<div class='p'>
<span class="verse" id="AC26_30">30&#160;</span>Satepa quen Pablo oquihto inin, omoquetzque in hueyixtoc Agripa huan in hueyixtoc Festo inuan in Berenice huan nochten aquin ompa oyehuatoyahque. 
<span class="verse" id="AC26_31">31&#160;</span>Huan omoxelohque ic omononotzque inon tlahtoli. Huan oquihtohque sequin de yehhuan: </div>
<div class='p'>―Inin tlacatl ahmo tlen quichiutoc ic maquimictican, niyan ic matzacto ipan in telpiloyan. </div>
<div class='p'>
<span class="verse" id="AC26_32">32&#160;</span>Huan in hueyixtoc Agripa oquiluic in Festo: </div>
<div class='p'>―Cuali ticahuanihque inin tlacatl in tlahmo san yehhuatl oquitlahtlan maquixcomaca in hueyixtoc Augusto César.  </div>
<div class='psalmlabel' id='AC27_0'> 27</div>
<div class='s'>Oquititlanque in Pablo ic Roma </div>
<div class='p'>
<span class="verse" id="AC27_1">1&#160;</span>Ihcuac omotemacaque techtitlanisque ic in tlali Italia, Pablo inuan oc sequin presos oquintemactihque ihuan se tlicanqui itoca Julio. Ocatca den ololi den soldados ihuaxca in hueyixtoc Augusto César. 
<span class="verse" id="AC27_2">2&#160;</span>Otitlecohque ipan se barco itocahyan Adramitio tlen panohtas ipan in altepemen den Asia. Noyojqui tohuan ocatca Aristarco, chani den Tesalónica, se altepetl den Macedonia. 
<span class="verse" id="AC27_3">3&#160;</span>Huan ic mostla otiahsique ipan in altepetl Sidón, canin in tlicanqui Julio oquicau in Pablo mayau quinita in itenonotzcahuan, huan ijcon maquipalehuican yehhuan. 
<span class="verse" id="AC27_4">4&#160;</span>Ic otiquisque in Sidón, otipanoque ic se lado inon tlali tlen ca inepanco in atl, itoca Chipre, tleca otiquixnamijque in yehyecatl. 
<span class="verse" id="AC27_5">5&#160;</span>Otictlahcotejque in hueyi atl iixpa in atlatentli den tlali Cilicia huan Panfilia, huan otiahsique ipan Mira, se altepetl ipan in tlali Licia. </div>
<div class='p'>
<span class="verse" id="AC27_6">6&#160;</span>Ompa in tlicanqui den soldados oquiahsic oc se barco den altepetl Alejandría. Yehhua in tlen oyahticatca ic Italia, huan otechtlehcahui ipan matiyahtiyecan. 
<span class="verse" id="AC27_7">7&#160;</span>Ipan miyac tonali otinehnenticatcahque yolic, huan ica molui tequiyo otiahsique iixpa in altepetl Gnido. Quen oc otiquixnamicticatcahque in yehyecatl, otipanohque iixpa in tlali tlen ca ipan in atl, itoca Salmón, ic oticyehualohque in tlali tlen ca ipan in atl, itoca Creta. 
<span class="verse" id="AC27_8">8&#160;</span>Ica miyac tequiyotl otipanotayahque ic huehca atlatentli, huan otiahsique ipan se altepetl tlen ca itentla in atl, itoca Buenos Puertos, ic inahuac in altepetl den Lasea. </div>
<div class='p'>
<span class="verse" id="AC27_9">9&#160;</span>Huan opoliu miyac tonali, huan yocatca molui maluili nemohuas ipan in hueyi atl, tleca yoahsiticatca ipan in tonali ocachi yehyeca. 
<span class="verse" id="AC27_10">10&#160;</span>Ic inon in Pablo oquinnonotz: </div>
<div class='p'>―Tlacatzitzin, nicmati quen yes ocachi maluili tla ticseguirosque axan huan ticpolosque quen in barco huan quen in tlamamali huan hasta noyojqui tehhuan timopolosque. </div>
<div class='p'>
<span class="verse" id="AC27_11">11&#160;</span>Huan in tlicanqui den soldados oquichiu cuenta in aquin quinehnemiltiya in barco huan ahmo ica in Pablo. 
<span class="verse" id="AC27_12">12&#160;</span>Huan quen inon altepetl tlen ca itentla in atl ahmo cuali ic mocahuas inon tonali, casi nochten oquinehnehuilihque ocachi cuali tiquisasque de nepa, in tla cuali tiahsisque ipan in oc se altepetl den Creta, itoca Fenice, cuali timocahuasque inon tonali. </div>
<div class='s'>In tetzahuitl ipan in hueyi atl </div>
<div class='p'>
<span class="verse" id="AC27_13">13&#160;</span>Oncan quen opeu yehyeca yolic, oquinehnehuilihque quen cuali tinehnentiyesque. Huan otiquisque, huan otipanohque inahuac in atlatentli den Creta. 
<span class="verse" id="AC27_14">14&#160;</span>Huan satepa oquixnamic inon barco inon yehyecatl oquitocahhuihque Nordeste. 
<span class="verse" id="AC27_15">15&#160;</span>Inon opeu quitilana in barco. Quen ahhuel oquixnamijque in yehyecatl, ijcon otimocauque matechuica. 
<span class="verse" id="AC27_16">16&#160;</span>Otipanohque icuitlapa se tlali quitzinin ipan in atl itoca Clauda, canin ahmo oyehyecaticatca chicahuac, huan ica miyac tequiyotl otictlehcahuihque in quitzinin barco in tlen oquitilantaya. 
<span class="verse" id="AC27_17">17&#160;</span>Queman otictlehcahuihque in barquito, oquitlahcoyalohque inon hueyi barco ic ahmo maixsohui. Huan omomoutihticatcahque ic yas moxaltocas in barco ihtech inon xalsoquitl itocahyan Sirte. Ic inon oquitemohuihque inon lona den barco huan ijconon omocauque maquinuica inon yehyecatl. 
<span class="verse" id="AC27_18">18&#160;</span>Huan ic mostla sajconon oyehyecaticatca chicahuac. Oncan opeuque quitohuetzohuahque inon tlamamali ihtech in mar. 
<span class="verse" id="AC27_19">19&#160;</span>Huan ic huiptla ica tomahuan otictlasque ipan in atl nochin inon tlen oquihuicayaya ipan inon barco. 
<span class="verse" id="AC27_20">20&#160;</span>Ipan miyac tonali ahhuel otiquitaque in tonaltzintli niyan in sitlalten, huan tequin chicahuac in yehyecatl otechpanoc. Yotimohmoutihque ayacuel timaquisasque. </div>
<div class='p'>
<span class="verse" id="AC27_21">21&#160;</span>Quen yotipanoque miyac tonali ahmo aquin tlacuahtoc, in Pablo omoquetz huan oquiniluic: </div>
<div class='p'>―Tlacatzitzin, ocachi cuali nannechcaquinihque huan ahmo tihualquisanihque den Creta para titlapanonihque huan titlapolonihque. 
<span class="verse" id="AC27_22">22&#160;</span>Huan axan ximoyolchicahuacan tleca niyan se de namehhuan ahmo miquis, masque in barco polihuis. 
<span class="verse" id="AC27_23">23&#160;</span>Tleca inin tlayohua onechmonextili se ángel tetlatitlanil inon Dios aquin tehuan nimosetilihtoc huan nitepalehuihtoc. 
<span class="verse" id="AC27_24">24&#160;</span>Huan in ángel onechiluic: “Ahmo ximomouti, Pablo, tleca ticpiya tlen timotemactis iixpa in hueyixtoc romanohteco. Huan mopampa Dios mechmaquixtilos den miquilistli nochten in aquin mohuan caten ipan in barco.” 
<span class="verse" id="AC27_25">25&#160;</span>Ic inon, ocachi ximoyolchicautzinocan, tleca nicmati nele Dios in tlen onechiluic inon ángel, nochin quisas. 
<span class="verse" id="AC27_26">26&#160;</span>Huan ticpiyahque tlen tiquisahtihue ipan se tlali tlen ca inepanco in atl. </div>
<div class='p'>
<span class="verse" id="AC27_27">27&#160;</span>Se yohuali satepa de inon ome semana ic tiyahticaten, oticatcahque ipan in mar itocahyan Adria. Otechuicataya san canic inon yehyecatl. San ihcuac yitlahcoyohuac inon tlacamen den barco otlamatque yoahsitayahque ipan tlali. 
<span class="verse" id="AC27_28">28&#160;</span>Huan oquitamachiuque ic huehcatla in atl huan oquipiyayaya sempohuali huan caxtoli huan se metro. Huan ocachi ompic oquitamachiuque oc sepa huan oquipiyayaya sempohuali huan chicome metro ic huehcatla. 
<span class="verse" id="AC27_29">29&#160;</span>Huan omomoutiyayahque cana moixuitequis in barco ipan inon tetl. Huan ic ahmo nemis ocachi, oquintemohuihque ihtech in atl nahue huehhueyi ganchos tlen ilpihtoc icuitlapa in barco. Huan ica moucayotl oquichixque matlatui. 
<span class="verse" id="AC27_30">30&#160;</span>Satepa inon tlacamen den barco oquinehnehuilihque maquisasque, huan ic inon opeuque quitemohuiyahque in barquito, quen yasquiyanihque quitlasanihque oc sequin ganchos ic iixpa ipan inon barco. 
<span class="verse" id="AC27_31">31&#160;</span>Huan Pablo oquinahuati in tlayecanqui den soldados huan oquiluic: </div>
<div class='p'>―In tla inihque ahmo mocahuasque ipan in barco, namehhuan ahhuel nanmaquisasque. </div>
<div class='p'>
<span class="verse" id="AC27_32">32&#160;</span>Oncan in soldados oquitejque in lazo ic oilpihtoyahque inon barquito huan oquicauque mahuetzi ipan in atl. </div>
<div class='p'>
<span class="verse" id="AC27_33">33&#160;</span>Huan ic yau tlatui, in Pablo oquintequiuti nochten maquicuacan itlahtlen huan oquihto: </div>
<div class='p'>―Yiquipiya ome semana namehhuan ahmo nancochtoque huan niyan nantlacuahtoque. 
<span class="verse" id="AC27_34">34&#160;</span>Namechtlatlautiya, xicuacan itlahtlen. Inon ic nele mechpalehuis. Tleca niyan aquin ahmo quipolos niyan se itzon. </div>
<div class='p'>
<span class="verse" id="AC27_35">35&#160;</span>Ic oquihto inin, Pablo oquian se pan huan omotlasohcamat ica in Dios iixpa nochten. Oncan oquiomequixti huan opeu tlacua. 
<span class="verse" id="AC27_36">36&#160;</span>Oncan nochten omoyolchicauque huan noyojqui otlacuahque. 
<span class="verse" id="AC27_37">37&#160;</span>Oticahcatca ic tinochten ipan in barco ome ciento huan yehpohuali huan caxtoli huan se tlacamen. 
<span class="verse" id="AC27_38">38&#160;</span>Huan satepa ic yotipachiuque, oquitlasque in trigo ipan in mar ic oquichiuque ocachi ahmo yetec in barco. </div>
<div class='s'>Quen omoatocac in barco </div>
<div class='p'>
<span class="verse" id="AC27_39">39&#160;</span>Ihcuac otlatuic, in tlacamen den barco ahmo oquixmatque in tlali. Huan oquitaque canic panosque inepantla in tetl hasta in atlatentli, huan omixcohyejque yec in tla cuali quipachosque in barco ompa. 
<span class="verse" id="AC27_40">40&#160;</span>Oquitejque inon lazos den ganchos huan oquincauque ipan in mar. Huan oquicaxanihque in timón tlen quihtosnequi inon tlen ic quinehnemiltiyahque in barco. Oncan oquiahcojque inon lona ic iixpa maquipalehui in yehyecatl. Oncan in barco opeu mopachohua in atlatentli. 
<span class="verse" id="AC27_41">41&#160;</span>Huan oahsito ipan canin quixnamiquis inon chicahuac atl huan in barco otilinito ipan in xali. In ic iixpa omoxaltocato in barco, huan ic icuitlapa opeu cohcotoni ic chicahuac oquihuitecticatca in atl. 
<span class="verse" id="AC27_42">42&#160;</span>Oncan in soldados oquinejque quinmictisque in presos ic ahmo macholocan maltihtasque. 
<span class="verse" id="AC27_43">43&#160;</span>Huan in tlayecanqui den soldados oquinec quimaquixtis in Pablo, huan ahmo oquincahuili maquichihuacan ijcon. Tlahmo oquintequiuti in aquin oquimatque maltiyahque mamotlasacan ipan in atl ic maahsican atlatentli. 
<span class="verse" id="AC27_44">44&#160;</span>Huan in oc sequinten mayahtiyecan ipan in tablas noso in tlen cohcotonque den barco. Ijcon omaquisque nochten ic tlalpa.  </div>
<div class='psalmlabel' id='AC28_0'> 28</div>
<div class='s'>In tlen opanoc ica Pablo ipan in tlali Malta </div>
<div class='p'>
<span class="verse" id="AC28_1">1&#160;</span>Ihcuac yotimaquisque tinochten, oticmatque inon tlali tlen oticahsique itoca Malta. 
<span class="verse" id="AC28_2">2&#160;</span>Inon chanimen de ompa otechyequitaque. Huan oquixotlaltihque se hueyi tletl ic omochiuticatca in itztic huan ic oquiauticatca. Huan otechiluihque tinochten matimopachocan timototonican. 
<span class="verse" id="AC28_3">3&#160;</span>Oncan in Pablo oquitilan oc chihton cohuitl huajqui huan oquitlalihticatca ipan in tletl ihcuac se cuatl ocholohticatca den tlatotonilotl huan oquiquitzqui ipan iman. 
<span class="verse" id="AC28_4">4&#160;</span>Ihcuac inon chanimen oquitaque inon cuatl pilcatica ipan iman in Pablo, omoluihque yehhuanten: </div>
<div class='p'>―Inin tlacatl huelis temictiyani, masque omaquis ipan in mar, itlahtlacol ahmo quicahua manemi. </div>
<div class='p'>
<span class="verse" id="AC28_5">5&#160;</span>Huan Pablo omomatzetzelo ica in cuatl ipan in tletl, huan ahmo tlen oquipanoc. 
<span class="verse" id="AC28_6">6&#160;</span>Nochten oquichixticatcahque maposahui noso mahuetzi mijqui, huan ic huehcau oquichixticatcahque ihcuac oquitaque ahmo tlen oquipanoc. Omoyolcuepque huan opeuque quihtohuahque quen in Pablo yehhua se dios. </div>
<div class='p'>
<span class="verse" id="AC28_7">7&#160;</span>In tequihua de inon tlali itoca Publio. Yehhua oquimpix sequin calten ahmo huehca de ompa, huan otechtlatlauti ma ompa timocahuacan. Ic inon ompa otimocauque yiyi tonali. 
<span class="verse" id="AC28_8">8&#160;</span>Opanoc quen in itata in Publio omococohtoya ica in totonqui huan tlahyili. Huan Pablo oya quiita. Huan ihcuac omoyolmachti huan oquitlali in iman ipan yehhuatl, ijcon opahtic. 
<span class="verse" id="AC28_9">9&#160;</span>Huan ic inon ohualahque noyojqui oc sequin cocoxcamen aquin ochantiyayahque ipan inon tlali, huan noyojqui oquimpahti. 
<span class="verse" id="AC28_10">10&#160;</span>Huan ijcon molui otechtlasohtlahque huan queman otiyahque oc sepa ipan in barco, otechmacaque nochin tlen ticnequisque ipan inon viaje. </div>
<div class='s'>In Pablo yoahsic in Roma </div>
<div class='p'>
<span class="verse" id="AC28_11">11&#160;</span>Satepa de yiyi metztli ipan inon tlali, otiyahque ipan in barco tlen ompa oquipanoc inon tiempo itztic. Inon se barco de Alejandría huan ocuicayaya iixpa intlachialis de inon dioses Cástor huan Pólux. 
<span class="verse" id="AC28_12">12&#160;</span>Otiyahsique canin in itentlatepetl Siracusa canin otimocauque yiyi tonali. 
<span class="verse" id="AC28_13">13&#160;</span>Huan de ompa otiyahque san atlatentli ic otiyahsique itentlatepetl Regio. Huan ic mostla otiquixnamijque ic hualtemo yehyecatl. Huan ipan ome tonali otiyahsique itentlatepetl Puteoli. 
<span class="verse" id="AC28_14">14&#160;</span>Ompa otiquinahsitohque sequin tocnihuan huan otechtlatlautihque matimocahuacan se semana inuan. Huan satepa otiquisque para Roma. 
<span class="verse" id="AC28_15">15&#160;</span>In tocnihuan den Roma yiquimautoque de tehhuan, ijcon oyahque technamiquihque ipan in hueyi ohtli itoca Foro de Apio canin itocahyan Yiyi Calten. Ic oquinitac Pablo, omotlasohcamat ica in Dios huan ocachi omoyolchicau. 
<span class="verse" id="AC28_16">16&#160;</span>Ihcuac otiyahsique Roma, in tlayecanqui den soldados oquintemacti in presos in achto tlixpixqui. Huan Pablo oquicauque mamotepalui secnin ihuan se soldado aquin oquiitzticatca. </div>
<div class='s'>Pablo tlanonotza ipan in altepetl de Roma </div>
<div class='p'>
<span class="verse" id="AC28_17">17&#160;</span>Huan satepa den yiyi tonali in Pablo oquinnahuatic mahualacan in achtohque judeahtecos den altepetl Roma. Ihcuac omosentlalihque, oquiniluic: </div>
<div class='p'>―Nocnihuan, masque ahmo tlen oniquinchihuili in totlacaicnihuan ica intlamachilis den tochichicacoluan, onechtemactihque iixpa in tequihuahten romanohtecos nepa Jerusalén. 
<span class="verse" id="AC28_18">18&#160;</span>Ic nechchipahuilisque, yehhuan oquinequiyayahque nechcahcahuasque, tleca ahmo onechahxilihque niyan tlen tlahtlacoli ic nechmictisque. 
<span class="verse" id="AC28_19">19&#160;</span>Huan inon totlacaicnihuan ahmo oquinejque manicahcahua, huan ic inon onictlahtlan manechixcomaca in hueyixtoc Augusto César, masque ahmo tlen ca ic niquinteluis. 
<span class="verse" id="AC28_20">20&#160;</span>Ic inon onamechnonotz matimonohnotzacan, tleca ic nele nicchixtica ic techtiochihualos ijcon quen namochten. Ic inon nica niilpitoc ica in cadena. </div>
<div class='p'>
<span class="verse" id="AC28_21">21&#160;</span>Oncan oquiluihque: </div>
<div class='p'>―Tehhuanten ahmo tlen ticselihtoque ica tehhuatl, niyan tlen amatl den tlali Judea, huan ahmo tlen techiluihtoque totlacaicnihuan aquin ohualahque de nepa. 
<span class="verse" id="AC28_22">22&#160;</span>Ticnequisque ticaquisque in tlen ticnehnehuilihtica tehhuatl, tleca ticmatihque nohuiyan ica tlahtohuahque ica inon yancuic tlanehnehuilistli. </div>
<div class='p'>
<span class="verse" id="AC28_23">23&#160;</span>Ijcon tel, oquiluihque tlen tonali huan oahsitohque miyac tlacamen canin ocatca in Pablo. Huan de sancuel huan hasta tiotlac oquinnonotz ica in tetlatequiutilistzin Dios. Oquinequiyaya ijcon quinyolcuepas ica Jesús. Ijcon oquinnonotzayaya ica in itlanahuatil Moisés, huan ica tlen oquihcuilohque in tetlayolchicaucahuan de yihuehcau. 
<span class="verse" id="AC28_24">24&#160;</span>Sequin oquineltocaque in tlen in Pablo oquihtohticatca, huan oc sequinten ahmo oquineltocaque. 
<span class="verse" id="AC28_25">25&#160;</span>Huan quen ahmo oquisematiyayahque ic yehhuanten, opeuque yahue sequin. Oncan Pablo oquiniluic: </div>
<div class='p'>―Yec inon tlahtoli oquimacaloc in Isaías in Itiotonaltzin Dios, maquinilui in tochichicacoluan. 
<span class="verse" id="AC28_26">26&#160;</span>Ic inon oquiluic: </div>
<div class='q'>Xiyau huan xiquinilui inon tlacamen in tlen omihto in Dios: </div>
<div class='q'>“Namehhuan nanquicaquisque huan ahmo nanquinehnehuilisque. </div>
<div class='q'>
<span class="verse" id="AC28_27">27&#160;</span>Tleca nanyoltepitzautoque huan ayacmo nanquicaquisnequihque. </div>
<div class='q'>Huan ica tlen onanquitaque, ahmo onanquinehnehuilihque, </div>
<div class='q'>ic nanmocuepacan huan namechtlapohpoluini namotlahtlacol.” </div>
<div class='m'>
<span class="verse" id="AC28_28">28&#160;</span>Xicmatican namehhuan tel, de axan inin tlamaquixtilistli den Dios momachiltiyahque in aquin ahmo judeahtecos, huan yehhuan ocachi quicaquisque. </div>
<div class='p'>
<span class="verse" id="AC28_29">29&#160;</span>Ihcuac Pablo oquihto inon, oyahque inon itlacaicnihuan huan tequin otlahtolchiuque ica tlen oquicajque. </div>
<div class='p'>
<span class="verse" id="AC28_30">30&#160;</span>Huan Pablo omocau ome xihuitl ipan in cali canin oquitlanehuihtoya huan oquinseliyaya nochin aquin yahue quiita. 
<span class="verse" id="AC28_31">31&#160;</span>Niyan aquin ahmo oquitlacahualti huan ahmo ica moucayotl oquinonotzayaya quen quintequiutilos in tlacamen in Dios. Huan oquinextiliyaya ica Totecohtzin Jesucristo.</div><div class="footnote">
<hr />
</div>
</div></body></html>
