<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="azz" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In cuali tajtoltzin de Dios SAN MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>ITATITANIL DE CRISTO, YEJUA IN SAN MARCOS, QUIJCUILOJ NIJÍN YANCUIC TAJTOLTZIN DE DIOS TEN CUALCUI NE NEMAQUIXTILIS  </div>
<div class='psalmlabel' id='MK1_0'> 1</div>
<div class='s'>Nican tajtoa de queniu Juan in Taahuijque quipehualtij ne nitanojnotzalis </div>
<div class='r'>(Mt. 3.1‑12; Lc. 3.1‑9, 15‑17; Jn. 1.19‑28) </div>
<div class='p'>

<span class="verse" id="MK1_1">1&#160;</span>Nican pehua in yancuic Tajtoltzin ten temachtía de Jesucristo Teconetzin de Dios. 
<span class="verse" id="MK1_2">2&#160;</span>Ijcón queme ijcuiliutoc in Tajcuilolamatzin tech Isaías, yejua se tanahuatijque de Dios ijcuín: </div>
<div class='q'>Xiquitacan, Nejuatzin nictitani notanahuatijcau huan yejua mitzonachtohuitiu. </div>
<div class='q'>Huan no mitzonojchihuitiu, huan mitzonyecantiyás. </div>
<div class='q'>
<span class="verse" id="MK1_3">3&#160;</span>Mocaquiti se tagat ten tanajnahuatía campa tayiucan huan quijtoj ijcuín: </div>
<div class='q'>“Xitayejyectalijtiyacan ninemilispan den Totecotzin. </div>
<div class='q'>Huan xicmejmelautiyacan niojuan campa hual panotihualas”. </div>
<div class='p'>
<span class="verse" id="MK1_4">4&#160;</span>Huan ijcón in Juan quinahuijtihualaya in tagayot campa ne tayiucan huan quinnajnahuatiaya ijcuín: </div>
<div class='p'>―Monequi ximoyolnemilican de namotajtacoluan para ijcón Totajtzin Dios namechtapojpoluis de namotajtacoluan. Huan no monequi ma namechahuijcan. </div>
<div class='p'>
<span class="verse" id="MK1_5">5&#160;</span>Quisayaj nochi ne pueblojuani de Judea huan nochi den pueblojuani de Jerusalén, huan yejuan yayaj tacaquitoj campa yetoya ne Juan. Huan Juan quinahuía ica at tech in hueyíat ten monotza Jordán, como moyolnemiliayaj in tagayot de nintajtacoluan. 
<span class="verse" id="MK1_6">6&#160;</span>Huan ne Juan motaquentiaya ica camellojtojmit ten taijquitil, huan tajcuilpitoya ica se cuetax huan quincuaya chapolinme huan cuoutajnecti. </div>
<div class='p'>
<span class="verse" id="MK1_7">7&#160;</span>Huan in Juan tanajnahuatiaya huan quijtoaya ijcuín: </div>
<div class='p'>―Huitza se naquen nechualtojtoca huan Yejuatzin cachi quipía chicahualis, huan nejua niamoteyi nichiuque. Amo nechnamiqui para nimotentocas huan nictojtomilis ne nimetzuijconca de nitegacuan. 
<span class="verse" id="MK1_8">8&#160;</span>Nejua de yec melau namechahui ica atzin san, huan Yejuatzin ne ten huitza, Yejuatzin namechquemilos huan namechyolpepexocaltis ica in Yecticatzin Espíritu. </div>
<div class='s'>Nican tajtoa de queniu Jesús Temaquixtijque moteahuiltij </div>
<div class='r'>(Mt. 3.13‑17; Lc. 3.21‑22) </div>
<div class='p'>
<span class="verse" id="MK1_9">9&#160;</span>Mochihuac tech ne tonalme que Jesús hualehuac de ne pueblo de Nazaret ten pohuía Galilea, huan moteahuiltij inahuac in Juan tech in hueyíat de monotza Jordán. 
<span class="verse" id="MK1_10">10&#160;</span>Huan niman cuac ajcopanquisac ya Jesús den hueyíat, ijcuacón motac que tatapohuic tech eluiyac huan Jesús quitac in Yecticatzin Espíritu hual temoaya queme se tototzin paloma huan Yejuatzin calayic itech Jesús. 
<span class="verse" id="MK1_11">11&#160;</span>Huan no mocaquic que hualaya se tajtolis de eluiyactzinco huan Yejuatzin quilij Jesús ijcuín: </div>
<div class='p'>―Tejua tinotasojconetzin, ica por tejuatzin semi nimoyolpaquiltía axcan. </div>
<div class='s'>Nican tajtoa de queniu in amocuali Satanás quichihua ma motajtacolmacani Jesús Temaquixtijque </div>
<div class='r'>(Mt. 4.1‑11; Lc. 4.1‑13) </div>
<div class='p'>
<span class="verse" id="MK1_12">12&#160;</span>Huan niman in Yecticatzin Espíritu quiyoltanemililtij Jesús de que ma yohui campa ne tayiucan. 
<span class="verse" id="MK1_13">13&#160;</span>Huan yetoya Jesús campa ne tayiucan omepoal tonal, huan de ompa ne amocuali Satanás quiejecoltiaya itacuautamatilis de Jesús para ma motajtacolmacani Jesús. Huan no yetoya Jesús campa ne tecuanime, huan in ángeles taquehualme de Dios quipalehuiayaj Jesús. </div>
<div class='s'>Nican tajtoa de queniu Jesús Temaquixtijque quitzinpehualtij nitequiu </div>
<div class='r'>(Mt. 4.12‑17; Lc. 4.14‑15) </div>
<div class='p'>
<span class="verse" id="MK1_14">14&#160;</span>Niman de quitzacuacque in Juan Taahuijque tech in cárcel, ijcuacón Jesús yajqui Galileajcopaca huan tanajnahuatinemic ica in yancuic Tajtoltzin huan tamachtiaya de que motoquijtoc ya Dios para momasoutos ya ica nihueyichicahualis ipan iconehuan para quinyolyecantiyás. 
<span class="verse" id="MK1_15">15&#160;</span>Huan Jesús quinnajnahuatij in tacaquini ijcuín: </div>
<div class='p'>―Ejcotoc ya in tonalme huan no motoquijtoc ya Dios para ma momasouto ya ica nihueyichicahualis para namechyolyecantiyás. Ica ya nojón ximoyolnemilican den namotajtacoluan huan xicneltocacan in yancuic Tajtoltzin de ne maquixtilis. </div>
<div class='s'>Nican tajtoa de queniu Jesús quinnotzac nahui tamaajasini de pescados ma quitoctilican huan quitacamatiyasque Yejuatzin </div>
<div class='r'>(Mt. 4.18‑22; Lc. 5.1‑11) </div>
<div class='p'>
<span class="verse" id="MK1_16">16&#160;</span>Jesús nejnentinemía martenojcopaca de Galilea huan quinitac ne Simón huan icniu Andrés, naquen quitamotayaj ninmatau tech in mar porín yejuan catcaj pescadojquitzquiani. 
<span class="verse" id="MK1_17">17&#160;</span>Huan quinilij Jesús ijcuín: </div>
<div class='p'>―Xihuiqui nohuan, xinechtoctilican. Huan ijcón queme nantamajasini de pescados, no ijcón Nejuatzin namechchihuas de que nanquintemosque tagayot para ma nechtoctilican. </div>
<div class='p'>
<span class="verse" id="MK1_18">18&#160;</span>Huan nimantzin ne Simón huan ne Andrés quicauque ninmatahuan huan quitoctilijque Jesús para quitacamatiyasque. 
<span class="verse" id="MK1_19">19&#160;</span>Huan queman panoc ya de ompa nepacatzin, ijcuacón Jesús quinitac Jacobo huan iicniu Juan, teconehuan de Zebedeo. Huan yejuan yetoyaj tech se barco quitajtasaluijtoyaj ninmatahuan. 
<span class="verse" id="MK1_20">20&#160;</span>Huan Jesús quinnotzac ne teconehuan ma quitoctilican. Huan yejuan quicauque nintetat huan in taquehualme tech in barco huan quitoctilijque Jesús. </div>
<div class='s'>Nican tajtoa de queniu Jesús Temaquixtijque quipajtij se tagat ten quipía se amocuali ejecat </div>
<div class='r'>(Lc. 4.31‑37) </div>
<div class='p'>
<span class="verse" id="MK1_21">21&#160;</span>Huan Jesús ihuan nimomachtijcahuan calacque tech pueblo Capernaum. Huan tech in tonalme de nesehuilis calayic Jesús tech in tiopan de judíos huan pehuac quinnextiliaya in tacaquini ica in Tajtoltzin de Dios. 
<span class="verse" id="MK1_22">22&#160;</span>Ijcuacón nochi in tagayot quimoucacaquíaj nitamachtilis de Jesús, porín Yejuatzin quinmachtiaya ica hueyi chicaucahuelilis huan amo quinnextiliaya queme in escribas, yejuan in tanextiliani den tanahuatil de Moisés. 
<span class="verse" id="MK1_23">23&#160;</span>Huan yetoya tech in tiopan de judíos se tagat ten quipiaya iyolijtic se amocuali ejecat ten tzatzajtzitoya. 
<span class="verse" id="MK1_24">24&#160;</span>Huan ne amocuali ejecat quilij Jesús ijcuín: </div>
<div class='p'>―Xitechtapatahuili huan amo xitechcuejmoloqui. ¿Toni ticpía tohuan, Jesús de Nazaret? ¿Cox tihuala para titechpolos? Nicmati cuali nimitzixmati aconi tejua, Tionyecticatzin de Dios. </div>
<div class='p'>
<span class="verse" id="MK1_25">25&#160;</span>Huan Jesús quitacahualtij ne amocuali ejecat huan quilij ijcuín: </div>
<div class='p'>―Ximotentamatili huan xiquisa tech yejua. </div>
<div class='p'>
<span class="verse" id="MK1_26">26&#160;</span>Huan ne amocuali ejecat quichihuac in tagat de que ma yojyolpolihui para ma tzajtzi elihuis. Huan de ompa in amocuali ejecat quisac de ne yolijtic den tagat. 
<span class="verse" id="MK1_27">27&#160;</span>Huan nochin ten yetoyaj calijtic de ne tiopan de judíos no quimoucaitacque semi huan monojnotzayaj se huan ocsé huan quijtoayaj ijcuín: </div>
<div class='p'>―¿Toni nijín tajtolis? ¿Xe nijín ocsepa ocsé yancuic tanextililis? Porín tiquitaj que nijín Jesús quipía huelilis para quinnahuatis in amocuali ejecame ma calanquisacan. Huan yejuan quitacamatij huan calanquisaj. </div>
<div class='p'>
<span class="verse" id="MK1_28">28&#160;</span>Huan ijcón semi moijsiucatetapohuijque den hueyi chicahualis de Jesús tech nochi pueblojme ten quiyehualojtoyaj Galilea. </div>
<div class='s'>Nican tajtoa de queniu Jesús Temaquixtijque quipajtij imonan Pedro </div>
<div class='r'>(Mt. 8.14‑15; Lc. 4.38‑39) </div>
<div class='p'>
<span class="verse" id="MK1_29">29&#160;</span>Huan queman quisque tech in tiopan de judíos, ijcuacón yajqui Jesús ihuan ne Jacobo huan in Juan huan calacque tech nichan ne Simón huan in Andrés. 
<span class="verse" id="MK1_30">30&#160;</span>Huan nimonan ne Simón huetztoya ica se hueyi totonic. Huan quitapohuijque Jesús de que mococoaya nimonan Pedro. 
<span class="verse" id="MK1_31">31&#160;</span>Ijcuacón Yejuatzin motoquij campa in cocoxque huan quimaquitzquij huan quicuaehuac; huan nimantzin quisac in totonic. Huan ijcón imonan ne Pedro mehuac huan quintamacac icalpanocahuan. </div>
<div class='s'>Nican tajtoa de queniu Jesús Temaquixtijque quinpajtij míac cocoyani cuac pancalaqui in tonaltzin </div>
<div class='r'>(Mt. 8.16‑17; Lc. 4.40‑41) </div>
<div class='p'>
<span class="verse" id="MK1_32">32&#160;</span>Huan queman tapoyahuito ya, cuac in tonal pancalayic ya, ijcuacón cualcuilijque campa Jesús nochi in cocoyani huan neques ten quipiayaj inyolijtic amocuali ejecame. 
<span class="verse" id="MK1_33">33&#160;</span>Huan nochi in pueblojuani mosentilijque huan motilintijque icalteno de nichan Simón. 
<span class="verse" id="MK1_34">34&#160;</span>Huan Jesús quinpajtij miacque de mococoayaj ica de míac tataman cocolisme. Huan no Jesús quincalanquixtij míac amocuali ejecame, huan amo quincahuilij ma tajtojcan, porín yejuan quixmatque Yejuatzin. </div>
<div class='s'>Nican tajtoa de queniu Jesús Temaquixtijque quinnojnotztinemic in tagayot Galileajcopaca </div>
<div class='r'>(Lc. 4.42‑44) </div>
<div class='p'>
<span class="verse" id="MK1_35">35&#160;</span>Huan Jesús mehuac semi cualcan, queman tayohuayan oc catca, huan quisac de pueblo huan yajqui itech campa se lugar tayiucan, huan ompa motatatautiliaya ihuan Dios. 
<span class="verse" id="MK1_36">36&#160;</span>Huan Simón huan naquen ihuan yetoyaj quitemojque Jesús. 
<span class="verse" id="MK1_37">37&#160;</span>Huan queman quiajsicque Jesús, ijcuacón quilijque ijcuín: </div>
<div class='p'>―Nochi pueblojuani mitzontemojtocque. </div>
<div class='p'>
<span class="verse" id="MK1_38">38&#160;</span>Huan Yejuatzin quinilij: </div>
<div class='p'>―Tiyohue tejuan nepacahuín tech ne pueblitos amo huejca para no niquinnajnahuatis ica in yancuic Tajtoltzin, porín yejua notequiu, huan yejica Nejuatzin nihuala. </div>
<div class='p'>
<span class="verse" id="MK1_39">39&#160;</span>Huan nentinemía Jesús quitenextilijtinemía in Tajtoltzin de Dios tech in tiopanme de judíos tech nochi in pueblojme ten pohuía Galilea, huan no quincalanquixtiaya amocuali ejecame. </div>
<div class='s'>Nican tajtoa de queniu Jesús Temaquixtijque quipajtij se cocoxque den cocotocatoya ninacayo </div>
<div class='r'>(Mt. 8.1‑4; Lc. 5.12‑16) </div>
<div class='p'>
<span class="verse" id="MK1_40">40&#160;</span>Huan niman huala campa Jesús se tagat ten quipiaya se cocolis inacayo cocotocaya. Huan yejua motancuaquetzac huan nocta quitatautiaya Jesús huan quilij ijcuín: </div>
<div class='p'>―Ta como ticonequisquía, tionuelis tinechonchipahuas de nijín pitzotic cocolis. </div>
<div class='p'>
<span class="verse" id="MK1_41">41&#160;</span>Huan Jesús quitelicnelij huan momatilanac huan quimatocac huan quilij ijcuín: </div>
<div class='p'>―Nicnequi ma tejua xichipahua de mococolis. </div>
<div class='p'>
<span class="verse" id="MK1_42">42&#160;</span>Huan cuac Jesús ijcón quilij, ijcuacón nimantzin quisac ne cocolis den inacayo cocotocatoya huan mocahuac chipactzin ne tagat. 
<span class="verse" id="MK1_43">43&#160;</span>Huan Jesús quilij in tagat ma yohui. Pero achto quichicaucanajnahuatij ijcuín: </div>
<div class='p'>
<span class="verse" id="MK1_44">44&#160;</span>―Xiquita, amo aquen teyi xictapohui. Ta, xiyó ximotenextiliti ihuan ne tiopixcame de judíos de que tichipahuac ya. Huan no xiquinmactiti ne tetayocolil in tiopixcame de judíos, ijcón queme Moisés tanahuatiaya para ne cocoyani ten tapajtilme ya de ne cocotoca ninacayo. Huan ijcón ixnesis ninuan mopueblojcahuan de que tichipahuac ya. </div>
<div class='p'>
<span class="verse" id="MK1_45">45&#160;</span>Huan queman yajqui ya Yejuatzin, ijcuacón ne tagat den chipahuayac ya, yejua ne pehuac tetapohuía nocta huan quiniliaya nochi tagayot toni quichihuac Jesús por yejua. Huan ica ya nojón Jesús amo huelía oc calaquis senteixteno tech ne pueblojme porín yetosquía míac tagayot. Ica ya nojón mocahuac Jesús nehuincopa campa tayiucan. Huan motoquijque campa Yejuatzin yetoya nochi in pueblojuani de nonohuiyampa.  </div>
<div class='psalmlabel' id='MK2_0'> 2</div>
<div class='s'>Nican tajtoa de queniu Jesús Temaquixtijque quipajtij se cocoxque de ninacayo sepoutoc </div>
<div class='r'>(Mt. 9.1‑8; Lc. 5.17‑26) </div>
<div class='p'>
<span class="verse" id="MK2_1">1&#160;</span>Satepan sequin tonalme ocsepa calayic Jesús tech ne pueblo de Capernaum; huan motetapohuij de que yetoya Jesús calijtic. 
<span class="verse" id="MK2_2">2&#160;</span>Huan nimantzin mosentilijque míac tagayot hasta amo aquíaj oc calijtic nión ne calteno. Huan ijcón in Jesús quinmachtiaya in tacaquini ica in Tajtoltzin de Dios. 
<span class="verse" id="MK2_3">3&#160;</span>Ijcuacón nahuin taca hualajque campa Yejuatzin huan cualcuilijque se tagat cocoxque ten nochi ninacayo tami sensepautoc ya huan amo huelía nejnemía. 
<span class="verse" id="MK2_4">4&#160;</span>Pero queme yejuan amo huelíaj ejcosque campa Yejuatzin, porín nocta míac tagayot mosentilijque, yejuan tejcojque calcuaco quicuatapouque in cali ajco campa Yejuatzin yetoya. Huan queman quitapojque ya in cali, ijcuacón quipantemoltijque in cocoxque ica nicochpet. 
<span class="verse" id="MK2_5">5&#160;</span>Cuac Jesús quitac nintacuautamatilis de nojón nahuin taca, ijcuacón Jesús quilij in cocoxque ijcuín: </div>
<div class='p'>―Noconetzin, motajtacoluan nimitzintapojpoluilía ya. </div>
<div class='p'>
<span class="verse" id="MK2_6">6&#160;</span>Huan ompa tocotziutoyaj sequin tanextiliani den tanahuatil de Moisés huan yejuan yoltanemilijtoyaj ijcuín: 
<span class="verse" id="MK2_7">7&#160;</span>“¿Queyé ijcón tajtoa nijín tagat? Yejua quimohuispoloa Dios. ¿Aconi huelis tetapojpoluía tajtacol? Ta, sayó Dios hueli tetapojpoluía”. </div>
<div class='p'>
<span class="verse" id="MK2_8">8&#160;</span>Huan niman Jesús quinyolojixmatía de que ijcón yoltanemiliayaj ne tanextiliani, huan quinilij ijcuín: </div>
<div class='p'>―¿Queyé ijcón nanyoltanemilíaj? 
<span class="verse" id="MK2_9">9&#160;</span>¿Catiyejua tajtolis cachi amo ohui ma niquili ne cocoxque? Ma niquili: “Motajtacoluan nimitzintapojpoluij ya”. Oso ma niquili: “Ximehua, xicui motapech huan xinejnemi”. 
<span class="verse" id="MK2_10">10&#160;</span>Huan nejua namechyecmatiltía que Nejuatzin ya ni Yectagatzin de Dios huan nicpía tanahuatil nican talticpac para niquintapojpoluis naquen motajtacolmacacque ya. </div>
<div class='p'>
<span class="verse" id="MK2_11">11&#160;</span>Huan de ompa Jesús quilij in cocoxque ijcuín: </div>
<div class='p'>―Tejua, nimitzilía ximehua, xicui motapech huan xiyó mochan. </div>
<div class='p'>
<span class="verse" id="MK2_12">12&#160;</span>Ijcuacón nimantzin in cocoxque moquetzac huan quicuic nitapech huan quisac senteixteno. Huan ica ya nojón nochi in tagayot quimoucaitacque toni mochihuac huan no quihueyichiuque Dios huan quijtoayaj ijcuín: </div>
<div class='p'>―Amo queman ijcón tiquitztoyaj tensá chihualis queme nijín ten tiquitacque. </div>
<div class='s'>Nican tajtoa de queniu Jesús Temaquixtijque quinotzac Leví ma quitoctili Jesús </div>
<div class='r'>(Mt. 9.9‑13; Lc. 5.27‑32) </div>
<div class='p'>
<span class="verse" id="MK2_13">13&#160;</span>Satepan ocsepa quisac Jesús huan yajqui ne martenojcopa huan nochin tagayot mosentiliayaj campa Yejuatzin yetoya, huan Jesús quinmachtiaya in Tajtoltzin de Dios. 
<span class="verse" id="MK2_14">14&#160;</span>Huan Yejuatzin ocsepa panotiaya ne martenojcopa huan ompa quitac se tagat de monotzaya Leví iconetzin de Alfeo, ten tocotziutoya calteno campa quintopaluiaya in pueblojuani. Ijcuacón Jesús quilij ijcuín: </div>
<div class='p'>―Xinechtoctili huan ximomachtijtiyás de notnextililis. </div>
<div class='p'>Huan nimantzin moquetztiquisac in Leví huan yajqui quitoctilito Jesús ma momachtitiu de Yejuatzin. 
<span class="verse" id="MK2_15">15&#160;</span>Huan satepan Jesús yajqui tacuato ichan in Leví ihuan miacque tatopaluiani. Huan no in taca ten amo tatacamatini de itanahuatil Moisés, yejuan nojonques no tacuajtoyaj ihuan Jesús huan imomachtijcahuan, porín oncayaj miacque ten quitoctiliayaj Jesús para momachtisque de Yejuatzin. 
<span class="verse" id="MK2_16">16&#160;</span>Huan in tanextiliani den tanahuatil de Moisés huan in fariseos quitacque que in Jesús sen tacuajtoya ihuan in tatopaluiani huan no ihuan in taca ten amo quitacamatinemij in tanahuatil de Moisés. Ica ya nojón yejuan quitajtoltijque imomachtijcahuan de Jesús ijcuín: </div>
<div class='p'>―¿Toni nijín ten quichiutoc Yejuatzin? ¿Queyé in Jesús tacuajtoc huan ati ihuan ne tatopaluiani huan in taca ten amo tatacamatinemij den tanahuatil de Moisés? </div>
<div class='p'>
<span class="verse" id="MK2_17">17&#160;</span>Huan queman cayic Jesús nijín matájtanti, ijcuacón Yejuatzin tananquilij ijcuín: </div>
<div class='p'>―Nojón tagayot ten mopohuaj yolpactocque, yejuan nojonques amo monequij tepajtijque. Ta, sayó in cocoyani monequij in tepajtijque. Nejua amo nihuala niquintemoco naquen mopohuaj yolchipauque. Ta, nihuala niquintemoco tajtacolejque para ma moyolnemilican de nitajtacoluan. </div>
<div class='s'>Nican tajtoa de queniu quitajtoltijque Jesús Temaquixtijque cox monequi mosahuasque </div>
<div class='r'>(Mt. 9.14‑17; Lc. 5.33‑39) </div>
<div class='p'>
<span class="verse" id="MK2_18">18&#160;</span>Huan imomachtijcahuan de Juan Taahuijque ihuan imomachtijcahuan de fariseos mosahuayaj. Huan in pueblojuani hualajque huan quilijque Jesús ijcuín: </div>
<div class='p'>―Ticmatij que imomachtijcahuan de Juan Taahuijque huan imomachtijcahuan de fariseos mosahuaj. Huan momomachtijcahuan, ¿queyé yejuan amo mosahuaj? </div>
<div class='p'>
<span class="verse" id="MK2_19">19&#160;</span>Huan Jesús tananquilij ijcuín: </div>
<div class='p'>―¿Mangán mosahuasque nochin in taijitalme ten hualajque para moyolpactisque tech in iluit de ne namictilis, como yetoc oc in teyoquich? Pues, amo huelis mosahuasque como yetoc oc ihuan in teyoquich. 
<span class="verse" id="MK2_20">20&#160;</span>Pero queman hualas ne tonal cuac teyoquich cajchihuasque, ijcuacón tech ne tonalme huelis mosahuasque nochi in taijitalme. </div>
<div class='p'>
<span class="verse" id="MK2_21">21&#160;</span>Huan ijcón in Jesús quinnextilij ica nijín nexcuitil huan quinejnehuililtij in yancuic nemilis ihuan in yancuic tasal huan in yancuic vino. Huan Jesús quinilij ijcuín: </div>
<div class='p'>―Amo aquen quijtzoma se yancuic tasal tech se tasalsol ten cojcotolquisac ya. Porín de amo cuac se quipacas, yejua mismo in yancuic tasal motocotzoa huan quixcocototzas in tasalsol huan ijcón cachi hueyi tzayanis. 
<span class="verse" id="MK2_22">22&#160;</span>Huan amo no aquen quipanteca yancuic vino tech in cuetaxsolme, porín de amo in yancuic vino mochicahualtía huan atzitzicasquisas. Huan ijcón quitzayanas in cuetaxsol huan mimilahuis nochi in vino huan senpolihui nochi. Pero in yancuic vino se quitequilía tech in yancuic cuetaxme. </div>
<div class='s'>Nican tajtoa de queniu nimomachtijcahuan Jesús Temaquixtijque cajocuicque trigojtet tech in tonal de nesehuilis </div>
<div class='r'>(Mt. 12.1‑8; Lc. 6.1‑5) </div>
<div class='p'>
<span class="verse" id="MK2_23">23&#160;</span>Huan mochihuac que Yejuatzin panotiaya campa tatocala ica trigo tech ne tonal de nesehuilis. Huan no ihuan yayaj imomachtijcahuan nejnentiayaj, pero yejuan peuque tayolcopinayaj ica trigo. 
<span class="verse" id="MK2_24">24&#160;</span>Ijcuacón in fariseos quilijque Jesús ijcuín: </div>
<div class='p'>―Xiquita san, ¿queyé tequititinemij momomachtijcahuan tech nijín tonal de nesehuilis? Porín ne itanahuatil de Moisés tetacahualtía ya. </div>
<div class='p'>
<span class="verse" id="MK2_25">25&#160;</span>Huan Yejuatzin tananquilij ijcuín: </div>
<div class='p'>―¿Xe amo queman nanquileerojque ten quichihuac in rey David queman yejua mayanac huan nochin soldados ten ihuan yetoyaj no mayanque? Huan nochi yejuan amo teyi quipiayaj ten cuasquíaj. 
<span class="verse" id="MK2_26">26&#160;</span>Huan yejua in David calayic tech ichantzin Dios, cuac Abiatar catca in hueyi tiopixcat de judiós. Huan ne rey David quicuaj in panes ten quitalijca ya iixpantzinco Dios para ica quimohuistilisque Dios. Huan nojón panes Dios amo quimonequiltij ma acsá quicuani. Ta, sayó in tiopixcame. Pero in rey David quicuaj huan no quinmacac naquen ihuan yayaj. </div>
<div class='p'>
<span class="verse" id="MK2_27">27&#160;</span>Huan no Jesús quinilij ijcuín: </div>
<div class='p'>―Huan Totajtzin Dios achto quinchihuac in taca, huan de ompa Yejuatzin quichihuac in tonal de nesehuilis para quinpalehuis in taca. Pero Dios amo quichihuac ne tonal de nesehuilis para ma quinyecanasquía in taca. </div>
<div class='p'>
<span class="verse" id="MK2_28">28&#160;</span>Huan no Jesús quinyecajsicamatiltij ijcuín: </div>
<div class='p'>―Xicmatican que nejua ni Yectagatzin de Dios huan Nitayecancatzin de tonal de nesehuilis. Huan Nejuatzin nicpixtinemi tanahuatil para niteilis toni cualtías se quichihuas tech ne tonal de nesehuilis.  </div>
<div class='psalmlabel' id='MK3_0'> 3</div>
<div class='s'>Nican tajtoa de queniu Jesús Temaquixtijque quipajtij se tagat cocoxque mamijmiquilotic </div>
<div class='r'>(Mt. 12.9‑14; Lc. 6.6‑11) </div>
<div class='p'>
<span class="verse" id="MK3_1">1&#160;</span>Huan ocsepa calayic Jesús tech in tiopan de judíos, huan ompa quitac se tagat ten quipiaya se imay mamijmiquilotic. 
<span class="verse" id="MK3_2">2&#160;</span>Huan in tamatinime judíos quipijpixtinemíaj Jesús cox quipajtisquía ne cocoxque tech ne tonal de nesehuilis. Huan tacán Jesús quipajtisquía ne cocoxque, ijcuacón ne tamatinime cachi oc quipiasquía tensá tamachilis tenica quiteluilisque Jesús de que yejua amo quitacamatinemi in tanahuatil de Moisés. 
<span class="verse" id="MK3_3">3&#160;</span>Huan ijcón Jesús quilij in tagat ten quipiaya se imay huayic ijcuín: </div>
<div class='p'>―Xihuiqui huan xiyeto senteixteno. </div>
<div class='p'>
<span class="verse" id="MK3_4">4&#160;</span>Huan de ompa Jesús quintajtoltij in tamatinime judíos ijcuín: </div>
<div class='p'>―¿Cox Dios quimonequiltía ma se quichihua ten cuali tech in tonal de nesehuilis? ¿Oso ma se quichihua de amo cuali? ¿Oso ma se quimaquixti se inemilis? ¿Oso cachi cuali se temictis tech ne tonal de nesehuilis? </div>
<div class='p'>Huan yejuan sayó motentamatilijque. 
<span class="verse" id="MK3_5">5&#160;</span>Ijcuacón Jesús quincualancaitac neques den quiyehualojtoyaj huan moyolcocoj Jesús porín yejuan yoltacuauque de nintamachilis. De ompa Jesús quilij in tagat cocoxque ijcuín: </div>
<div class='p'>―Xicmamelahua momay. </div>
<div class='p'>Huan yejua momamelahuac ya, ijcuacón ne nimay niman pajtic. 
<span class="verse" id="MK3_6">6&#160;</span>Huan quisque den tiopan in fariseos huan motajtolcuijque ihuan in taca ten pohuíaj ihuan in rey Herodes para ma quimictisquíaj Jesús. </div>
<div class='s'>Nican tajtoa de queniu míac tagayot yetoyaj marteno ihuan Jesús Temaquixtijque </div>
<div class='p'>
<span class="verse" id="MK3_7">7&#160;</span>Huan Jesús mosecoquixtij huan yajqui marteno ihuan imomachtijcahuan. Huan quitoctilijque Jesús huel miacque tagayot de Galileajcopaca. 
<span class="verse" id="MK3_8">8&#160;</span>Huan cuac quicacque in hueyi chihualisme ten quinchihuaya Jesús, ijcuacón motoquijque campa Yejuatzin huel miacque tagayot de pueblojuani de Jerusalén huan de Judea, huan no hualajque de Idumeajcopaca huan analpa den hueyíat Jordán, huan no de pueblojme de quiyehualojtoya in pueblos de Tiro huan Sidón. 
<span class="verse" id="MK3_9">9&#160;</span>Huan Jesús quinnahuatij imomachtijcahuan ijcuín: </div>
<div class='p'>―Xicsecotalijtocan ya se barco para ompa nicalaquis como quinequij in tagayot nechpejpechisquíaj. </div>
<div class='p'>
<span class="verse" id="MK3_10">10&#160;</span>Huan ompa Jesús quinpajtijca ya míac cocoyani, huan cachi oc huel míac cocoyani motoquiayaj para quimatocasquíaj Jesús. 
<span class="verse" id="MK3_11">11&#160;</span>Huan in amocuali ejecame quemansá quitacque Jesús, ijcuacón motentocayaj iixpantzinco, huan tzatzajtzíaj huan quiniliayaj ijcuín: </div>
<div class='p'>―Tejuatzin tion Teconetzin de Dios. </div>
<div class='p'>
<span class="verse" id="MK3_12">12&#160;</span>Huan Jesús quinyectacahualtiaya ne amocuali ejecame para ma amo quitecaquistilianij aconi ne Jesús. </div>
<div class='s'>Nican Jesús Temaquixtijque quinnotzac in májtactiomome imomachtijcahuan ma quitoctilican Jesús </div>
<div class='r'>(Mt. 10.1‑4; Lc. 6.12‑16) </div>
<div class='p'>
<span class="verse" id="MK3_13">13&#160;</span>Satepan tejcoc Jesús campa se tepeyo huan ompa quinnotzac in taca ten Yejuatzin quinneyic; huan yejuan motoquijque ihuantzin. 
<span class="verse" id="MK3_14">14&#160;</span>Huan Jesús quinijitac de ne majtactiomome itatitaniluan para ma yetocan ihuantzin. Huan Jesús quintatanic nijín majtactiomome ma tamachtican ica Itajtoltzin de Dios. 
<span class="verse" id="MK3_15">15&#160;</span>Huan Jesús quinxejxelohuilij cada se in chicahualis para no tapajtisque ica de míac tataman cocolisme, huan no para quincalanquixtisque in amocuali ejecame. 
<span class="verse" id="MK3_16">16&#160;</span>Huan Jesús quinijitac nijín majtactiomome ma yesque itatitaniluan de Jesús: Simón ten cojpatocaytij Pedro, 
<span class="verse" id="MK3_17">17&#160;</span>huan Jacobo, iconeu de Zebedeo, huan Juan icniu de Jacobo. Nijín omen quinojpatocaytij Boanerges, quitosnejqui taca den yolchicauque queme in taticuinilot, 
<span class="verse" id="MK3_18">18&#160;</span>Huan no Jesús quinijitac Andrés, huan Felipe, huan Bartolomé, huan Mateo, huan Tomás, huan Jacobo iconeu de Alfeo, huan Tadeo, huan Simón ten pohuía ihuan in taca de yolchicauque, 
<span class="verse" id="MK3_19">19&#160;</span>Huan no Jesús quijitac in Judas Iscariote, naquen quitemactij Jesús ma quimictican. </div>
<div class='s'>Nican quiteluilijque Jesús Temaquixtijque que yejua cuicatinemi in chicahualis den amo cuali Satanás </div>
<div class='r'>(Mt. 12.22‑32; Lc. 11.14‑23; 12.10) </div>
<div class='p'>Huan de ompa Jesús ihuan itatitaniluan yajque ninchancopaca. 
<span class="verse" id="MK3_20">20&#160;</span>Huan ocsepa mosentilijque huel miacque tagayot huan motilintijque hasta amo huelía tacuasquía Jesús ihuan imomachtijcahuan. 
<span class="verse" id="MK3_21">21&#160;</span>Huan queman quicacque nijín, ijcuacón ichancahuan de Jesús hualajque para quimaquixtisque porín quijtoyaj que amo yec talnamiquía oc in Jesús. 
<span class="verse" id="MK3_22">22&#160;</span>Huan in tanextiliani den tanahuatil de Moisés hualajque de Jerusalén huan quijtoayaj que Jesús quipiaya se amocuali ejecat de monotza Beelzebú. Huan no quijtoayaj que Jesús quincalanquixtij ne amocuali ejecame ica ichicahualis den Beelzebú naquen quinyecantoc nochi in amocuali ejecame. 
<span class="verse" id="MK3_23">23&#160;</span>Huan Jesús quinnojnotzac in pueblojuani huan quinnextiliaya ica nexcuitilme ijcuín: </div>
<div class='p'>―Amo huelis in amocuali Satanás mocalanquixtis yejua mismo in amocuali Satanás. 
<span class="verse" id="MK3_24">24&#160;</span>Huan tacán in tayecanani de se país motehuijtocque huan moxejxelojtocque se huan ocsé, ijcuacón ne país nochi mohuejuelosque san. 
<span class="verse" id="MK3_25">25&#160;</span>Huan tacán se calyetoni mocuecuejmolojtocque, ijcuacón ne calyetoni amo no queman huelis sen yectosque ica paquilis. 
<span class="verse" id="MK3_26">26&#160;</span>Huan tacán in amocuali Satanás motehuía yejua mismo san, ijcuacón nichicahualis momoyautoc san huan moxejxelojtoc san. Huan yejua amo huelis yec yectos huan niman ejcos nitamilis. 
<span class="verse" id="MK3_27">27&#160;</span>Se tagat ten semi chicahuac monequi ma achto quitzijtzicocan para que ijcón huelis cuejuelohuilisque icalten huan para huelis cuilisque ten niaxca. Porín sayó ijcón huelis moaxcatilisque ten niaxca. Huan xicmatican no ijcón Nejuatzin nicuejuelos in chicahualis den amocuali Satanás. </div>
<div class='p'>
<span class="verse" id="MK3_28">28&#160;</span>Huan no Jesús quinilij in tacaquini ijcuín: </div>
<div class='p'>―Huan yec melau den namechilía que nochi in tajtacolme den taca oso in ne mohuispololis ten yesqui, Dios nochi huelis quintapojpoluis. 
<span class="verse" id="MK3_29">29&#160;</span>Pero naquen quimohuispoloa in Yecticatzin Espíritu, yejua ne amo ica quipías ne tapojpoluilis. Ta, cuicas ne tajtacol nachipa campa tatzacuiltiloyan. </div>
<div class='p'>
<span class="verse" id="MK3_30">30&#160;</span>Huan ijcón quijtoj Jesús porín in tanextiliani den tanahuatil de Moisés quijtojcaj que Yejuatzin quipiaya iyolijtic se amocuali ejecat. </div>
<div class='s'>Nican tajtoa de queniu inantzin huan niicnihuan de Jesús Temaquixtijque hualajque quitemocoj Jesús </div>
<div class='r'>(Mt. 12.46‑50; Lc. 8.19‑21) </div>
<div class='p'>
<span class="verse" id="MK3_31">31&#160;</span>Huan satepan ajsicque campa yetoya Jesús niicnihuan huan ninantzin de Jesús huan mocauque calampa huan quitatitanijque. 
<span class="verse" id="MK3_32">32&#160;</span>Huan in tagayot ten tocotziutoyaj quiyehualojtoyaj Jesús, yejuan nojonques quilijque ijcuín: </div>
<div class='p'>―Monantzin huan mocihuan yetocque ne calampa huan mitztemoaj. </div>
<div class='p'>
<span class="verse" id="MK3_33">33&#160;</span>Huan Jesús quinnanquilij ijcuín: </div>
<div class='p'>―¿Aconi nicpohua queme nonantzin oso nocnihuan? </div>
<div class='p'>
<span class="verse" id="MK3_34">34&#160;</span>Ijcuacón Jesús quinsenitac naquen tocotziutoyaj quiyehualojtoyaj huan quinilij ijcuín: </div>
<div class='p'>―Xiquitacan, yejuan nijinques ten nican yetocque niquinpohua queme nonantzin huan nocnihuan. 
<span class="verse" id="MK3_35">35&#160;</span>Huan nochi naquen quitacamatisque ten Dios quimonequiltía, yejuan nijinques niquinpohuas queme noicniutagat huan noicniusihuat huan nonantzin.  </div>
<div class='psalmlabel' id='MK4_0'> 4</div>
<div class='s'>Nican Jesús Temaquixtijque quitalij se nexcuitil de se tagat ten tatepeutinemic ica trigo </div>
<div class='r'>(Mt. 13.1‑9; Lc. 8.4‑8) </div>
<div class='p'>
<span class="verse" id="MK4_1">1&#160;</span>Huan ocsepa pehuac Jesús tamachtía tech se atenteno, huan míac tagayot mosentilijque huan quiyehualojtoyaj campa Jesús yetoya hasta monequía calaquis Jesús tech se barco aixco huan itech motalij. Huan nochi in tagayot yetoyaj tech ne atenteno. 
<span class="verse" id="MK4_2">2&#160;</span>Huan Jesús quinmachtiaya míac tensá ica míac nexcuitilme huan quinmachtiaya ijcuín: </div>
<div class='p'>
<span class="verse" id="MK4_3">3&#160;</span>―Xiquitacan huan xicaquican ten namechiliti: Se tonal quisac se tagat para quitepehuas in tatoc de trigojtet. 
<span class="verse" id="MK4_4">4&#160;</span>Huan cuac quitepehuac ya, ijcuacón mochihuac que casaica huetzic in tatoc ojtenteno, huan hualajque in tototzitzin den patantinemij ejecaixco huan quicuajcoj. 
<span class="verse" id="MK4_5">5&#160;</span>Huan ocseco cansaica huetzic in tatoc de trigo itech tepetatal campa amo oncaya míac tal. Huan in tatoc niman ijsiucaixuac porín amo tilahuac in tal quipiaya. 
<span class="verse" id="MK4_6">6&#160;</span>Ica ya nojón cuac panquisac ya in tonaltzin, ijcuacón machichinahuic. Huan queme amo quipiaya míac inaluayo, ica ya nojón niman huayic. 
<span class="verse" id="MK4_7">7&#160;</span>Huan ocseco cansaica huetzic in tatoc de trigojtet huitztzalan. Huan in huitzti ixuac itzalan in tatoc huan quipachoj in tatoc huan amo teyi taquic. </div>
<div class='p'>
<span class="verse" id="MK4_8">8&#160;</span>Huan ocseco huetzic cansaica in tatoc de trigojtet itech cualital huan ompa motaquiltij cualtzin. Pues ixuac in tatoc huan quitemacac míac taquilome. Huan sequi in tatoc moscaltij huan momiactilij huan quitemacac ocsé sempoal huan májtacti taquilome. Huan ocsequin quitemacac ocsé eyipoal taquilome. Huan ocsequin quitemacac ocsé macuilpoal taquilome. </div>
<div class='s'>Nican Jesús Temaquixtijque quinmejmelahuilij imomachtijcahuan queyé tamachij ica nexcuitilme san </div>
<div class='r'>(Mt. 13.10‑17; Lc. 8.9‑10) </div>
<div class='p'>
<span class="verse" id="MK4_9">9&#160;</span>Ijcuacón quinilij Jesús ijcuín: </div>
<div class='p'>―Naquen quipía ninacas para tacaquis, ma yectacaqui huan cajsicamatis nijín tanextililis. </div>
<div class='p'>
<span class="verse" id="MK4_10">10&#160;</span>Huan cuac yetoya iselti Jesús, ijcuacón hualajque in majtactiomome imomachtijcahuan huan ocsequi ten ninuan yetoyaj, huan yejuan quitajtoltijque Jesús de toni quijtosnequi no ne nexcuitilme tenica Jesús quinmachtijtinemic. 
<span class="verse" id="MK4_11">11&#160;</span>Huan Jesús quinilij ijcuín: </div>
<div class='p'>―Dios namechmatiltijtoc ya namejuan de neichtacatamachilis de queniu Dios namechyolyecantinemi itaneltocacahuan ica ihueyichicahualis. Huan in ocsequin tagayot ten amo poutinemij ihuan Dios, yejuan nojonques monequi ma tiquinmachtican ica nexcuitilme san den nochi totamachtilis. 
<span class="verse" id="MK4_12">12&#160;</span>Huan ijcón yejuan quitasque in nexcuitil. Huan masqui quitasque ya, pero amo cajsicamatisque. Huan yejuan cuac quicaquisquej in nexcuitil, masqui ipa yec tacaquij, pero amo no cajsicamatisque. Huan ijcón mochihuasque para ma amo moyolnemilican huan para ma amo Dios quintapojpolui den nintajtacoluan. </div>
<div class='s'>Nican Jesús Temaquixtijque quinajsicamatiltij in tacaquini in nexcuitil den tagat tatepehua ica trigo </div>
<div class='r'>(Mt. 13.18‑23; Lc. 8.11‑15) </div>
<div class='p'>
<span class="verse" id="MK4_13">13&#160;</span>Huan no quinilij Jesús ijcuín: </div>
<div class='p'>―¿Xe amo nanquiyecajsicamatij nijín nexcuitil? Huan como amo nancajsicamatque, ¿quenín huelis nancajsicamatisque nochi in ocsequi nexcuitilme? 
<span class="verse" id="MK4_14">14&#160;</span>Ne tagat ten tatepeuque, yejua ne tamachtijtinemi ica in Tajtoltzin de Dios, ijcón queme se tatepeuque tamoyautinemi ica trigojtet. 
<span class="verse" id="MK4_15">15&#160;</span>Huan in tacaquini ten yetocque ojtenteno, yejuan nojonques ninyolijtic quitocque in Tajoltzin de Dios. Huan cuac quicaquij, ijcuacón amo huejcahuas nintaneltocalis. Ta, huitza in amocuali Satanás huan quinajchihuilía in Tatoltzin de Dios ten tatoc itech ninyolijtic. </div>
<div class='p'>
<span class="verse" id="MK4_16">16&#160;</span>Huan no ijcón ne trigo tatoc ten huetzic tejteixco, yejua ne quinejnehuilía in tacaquini ten ninyolitic quitocque in Tajtoltzin de Dios. Huan cuac yejuan quicaquij, ijcuacón nimantzin quiselíaj in Tajtoltzin ica míac paquilis. 
<span class="verse" id="MK4_17">17&#160;</span>Pero amo quipíaj se yec tacuautamatilis tech ninyolitic queme se naluat para quinchicahualtis in tatoc. Huan ica ya nojón amo huejcahuas nintacuautamatilis. Huan cuac nintech huitza in tajyohuilis oso ne tahuelitalis ica in Tajtoltzin de Dios, ijcuacón moyojyolquepaj de nintaneltocalis. </div>
<div class='p'>
<span class="verse" id="MK4_18">18&#160;</span>Huan nojón tacaquini yetoyaj huitztzalan, naquen quicaquij in Tajtoltzin de Dios. Huan yejuan quinejnehuilíaj in tatoc ten huetzi huitztzalan. 
<span class="verse" id="MK4_19">19&#160;</span>Huan quicaquij in Tajtoltzin de Dios pero moyolpolojtinemij ica de míac tataman den nijín talticpac nemilis, huan mocajcayahuaj ica ne hueyi ricojyot huan quinejnequij de míac den tenesi san. Nochi nijín tanemililis calaqui tech ninyolojuan huan quitajtamía in Tajtoltzin de Dios huan amo teyi taquilot mochihuas. 
<span class="verse" id="MK4_20">20&#160;</span>Huan nojón tatoc ten huetzic itech cualital, yejua ne quinejnehuilía in tagat ten quicaquij in Tajtoltzin de Dios huan quiselía. Huan in Tajtoltzin de Dios momiactilía tech niyolitic, ijcón queme se tatoc quitemaca ocsé sempoal huan májtacti taquilome. Huan ocsé tatoc quitemaca eyipoal taquilome. Huan ocsé tatoc quitemaca macuilpoal taquilome. </div>
<div class='s'>Nican Jesús Temaquixtijque quitalij se nexcuitil de se tahuil ten quitatijque </div>
<div class='r'>(Lc. 8.16‑18) </div>
<div class='p'>
<span class="verse" id="MK4_21">21&#160;</span>Huan Jesús no quinilij in tacaquini ijcuín: </div>
<div class='p'>―¿Mangán acsá cualcuis se tanex huan quitalis tatampa de se cajón oso tatampa de cama? Pues, amo ijcón se quichihuas. ¿Cox amo cachi cuali se quitalis ne tahuil campa tasempayan para ma tahuis nohuiyampa? Pues, quema. 
<span class="verse" id="MK4_22">22&#160;</span>Porín amo ongac teyi tensá chihualis oso tanemililis ichtacayot de que ma amo quipía de que ixnesis. Huan amo no ongac tensá chihualis oso tanemililis ten motatijtihualaya de que ma amo quipía de que monextis huan quimatisque nohuiyampa. 
<span class="verse" id="MK4_23">23&#160;</span>Tacán acsá quipía inacas para tacaquis, pues ma yec tacaqui. </div>
<div class='p'>
<span class="verse" id="MK4_24">24&#160;</span>Huan Jesús no quinilij in tacaquini ijcuín: </div>
<div class='p'>―Xicyecchihuacan cuenta namejuan ten nanquicactocque porín in tamachiu de teicnelilis tenica nanquitamachihuaj para ocsequin tagayot, no ijcón Dios namechtamachihuilis para namejuan. Huan cachi oc in tagayot namechtamajxitilisque ica ne teicnelilis como nanteicnelíaj, namejuan ten nannechcaquilijtocque. 
<span class="verse" id="MK4_25">25&#160;</span>Huan nochi naquen quipíaj tamachilisme de Dios huan quitequitiltíaj, yejuan nojonques cachi oc Dios quinmajxitilis. Pero nochi naquen quipíaj tzictzin san tamachilisme de Dios huan quipohuaj que amo teyi quipíaj, yejuan nojonques Dios quintamicuilis ne tepitzin ten quipíaj, porín amo quitequitiltíaj ne tepitzin ten quipíaj. </div>
<div class='s'>Nican Jesús Temaquixtijque quitalij se nexcuitil de que in Tajtoltzin de Dios moscaltis queme se tatoc </div>
<div class='p'>
<span class="verse" id="MK4_26">26&#160;</span>Huan no Jesús quinmachtij in tacaquini nijín nexcuitil: </div>
<div class='p'>―Nicnejnehuililtía ne chicahualis de Dios cuac Yejuatzin momasoutoc ica ihueyichicahualis itech se iyolijtic queme se tagat ten quitalía se tatoc tech in tal. 
<span class="verse" id="MK4_27">27&#160;</span>Huan in tagat cochis tayohuac huan nimampa mehuas tonayan huan ijcón panoa in tonalme. Huan in xinach ixua, moscaltía huan xochiohua, pero in tagat amo quemati quiniu mochiutoc. 
<span class="verse" id="MK4_28">28&#160;</span>Porín ica ichicahualis den tal mochihua ne taquilot, achto in xihuit, niman ichicahualoni, huan satepan in xinach mochicahualtía tech ne ichicahualoni. 
<span class="verse" id="MK4_29">29&#160;</span>Huan queman in taquilot chicahuayas ya, ijcuacón nimantzin se quitequi porín ejcoc ya in tonal de tatequilis. </div>
<div class='s'>Nican Jesús Temaquixtijque quitalij se nexcuitil huan quinejnehuililtij in Tajtoltzin de Dios queme in cuohuit mostazajtet </div>
<div class='r'>(Mt. 13.31‑32; Lc. 13.18‑19) </div>
<div class='p'>
<span class="verse" id="MK4_30">30&#160;</span>Huan Jesús no quinilij in tacaquini ijcuín: </div>
<div class='p'>―¿Tonica huelis ticnejnehuililtisque ne chicahualis de Dios cuac Yejuatzin momasoutoc itech se iyolijtic? Huan, ¿ica toni nexcuitil ticnejnehuililtisque nijín chicahualis de Dios? 
<span class="verse" id="MK4_31">31&#160;</span>In chicahualis de Dios itech se iyolijtic queme yesquía in xinach de se cuohuit de mostazajtet, ten acsá quitoca tech in tal. Yejua ne mostazajtet de cachi tziquitzin de nochi xinachme ten ongac nican talticpac. 
<span class="verse" id="MK4_32">32&#160;</span>Pero satepan de acsá quitocas, ijcuacón ne mostazajtet moscaltís huan mochihuas in cachi hueyi que nochi in cuoume ten quitemaca taquilot. Huan ne mostazajcuohuit huejueyis huan momajmaxaloas. Huan huelis ompa no in tototzitzin ten nemij ejecaixco motapajsoltisque tech niyecahuil. </div>
<div class='s'>Nican tajtoa de que Jesús Temaquixtijque quinmejmelahuilij in tacaquini queyé tamachtij sayó ica nexcuitilme </div>
<div class='r'>(Mt. 13.34‑35) </div>
<div class='p'>
<span class="verse" id="MK4_33">33&#160;</span>Ca míac nexcuitilme queme nijinque Jesús quinnojnotzaya in tacaquini, ijcón queme huelisquíaj cajsicamatisquíaj in tagayot. 
<span class="verse" id="MK4_34">34&#160;</span>Huan como amo ica nexcuitilme, ijcuacón amo teyi quiniliaya Jesús. Huan cuac ninseltij yetoyaj imomachtijcahuan ihuan Jesús, ijcuacón Yejuatzin quinyequiliaya toni quijtosnequi in nexcuitilme. </div>
<div class='s'>Nican tajtoa de queniu Jesús Temaquixtijque quitamatilij in tetzaucaejecat </div>
<div class='r'>(Mt. 8.23‑27; Lc. 8.22‑25) </div>
<div class='p'>
<span class="verse" id="MK4_35">35&#160;</span>Huan tech ne tonal queman tapoyahuic, Jesús quinilij imomachtijcahuan ijcuín: </div>
<div class='p'>―Ma tipanocan ne sentapalpa de nijín hueyíat. </div>
<div class='p'>
<span class="verse" id="MK4_36">36&#160;</span>Huan quincauque in tagayot huan imomachtijcahuan cuiyacque Jesús ninuan tech barco. Yejuatzin ipa yetoya ya tech in barco. Huan ocsequin barcos ninuan quisehuicayaj. 
<span class="verse" id="MK4_37">37&#160;</span>Huan pehuaco se hueyi tetzaucaejecat huan quitatamotaya in at tech in barco, huan ijcón motac que pancalaquisquía in barco. 
<span class="verse" id="MK4_38">38&#160;</span>Huan Jesús yetoya ijtic den barco tacuitapampa cochtoya tech se tapech. Huan quimoucaijxitijque imomachtijcahuan huan quilijque ijcuín: </div>
<div class='p'>―Totamachtijcau, ¿xe amo titechonpía cuidado que tipolihuitij ya? </div>
<div class='p'>
<span class="verse" id="MK4_39">39&#160;</span>Huan cuac Jesús mehuac, ijcuacón Yejuatzin quitacahualtij in tetzaucaejecat huan quilij ne hueyíat ijcuín: </div>
<div class='p'>―Ximotamatili huan amo ximoolini oc. </div>
<div class='p'>Huan ijcuacón motamatilij in ejecat huan in hueyíat mocahuac ijcón amanis. 
<span class="verse" id="MK4_40">40&#160;</span>Huan Jesús quinilij imomachtijcahuan ijcuín: </div>
<div class='p'>―¿Queyé nanmoucamiquij? Huan, ¿queyé amo nanquipíaj tacuautamatilis ten yec majsitoc? </div>
<div class='p'>
<span class="verse" id="MK4_41">41&#160;</span>Ijcuacón cachi motelmoutijque huan moixpantiliayaj imomachtijcahuan se huan ocsé ijcuín: </div>
<div class='p'>―¿Aconi nijín tagat? Hasta nochi in ejecat huan in mar quitacamatij.  </div>
<div class='psalmlabel' id='MK5_0'> 5</div>
<div class='s'>Nican tajtoa de queniu Jesús Temaquixtijque quipajtij in tagat de pueblo Gadara ten quipiaya iyolojtic sequi amocuali ejecame </div>
<div class='r'>(Mt. 8.28‑34; Lc. 8.26‑39) </div>
<div class='p'>
<span class="verse" id="MK5_1">1&#160;</span>Ijcuacón Jesús huan imomachtijcahuan ajsicque sentapalpa den hueyíat de mar de Galilea, ompa ninchanpan den pueblojuani de Gadara. 
<span class="verse" id="MK5_2">2&#160;</span>Huan cuac Yejuatzin quisac den ne barco, ijcuacón nimantzin huala quixnamiquico den ne tech in ánimajtecochme se tagat ten quipíac iyolijtic se amocuali ejecat. 
<span class="verse" id="MK5_3">3&#160;</span>Nijín tagat quipiaya icochyan tech in ánimajtecochme, huan amo aquen hueliaya quilpis, nión ica teposmecat de cadenas. 
<span class="verse" id="MK5_4">4&#160;</span>Porín miacpa ya quijilpiayaj ca teposmecat tech imetzuan huan tech imahuan. Huan in cadenas nochi quincocototzac huan in teposmecat quicojcotonac, huan amo aquen se tagat huelía quitamatilis. 
<span class="verse" id="MK5_5">5&#160;</span>Huan nachipa de tonayan huan ca yohual ne tagat tahuel tzajtzitinemía ne cuouta huan ne ánimajtecochpan. Huan yejua mismo ica tet mocojcocojtinemía. 
<span class="verse" id="MK5_6">6&#160;</span>Pero cuac ne tagat tahuel quitac Jesús de huejca, niman motaloj huan motancuaquetzato iixpantzinco Jesús. 
<span class="verse" id="MK5_7">7&#160;</span>Huan motatautij ica hueyi tzajtzilis ijcuín: </div>
<div class='p'>―¿Toni ticonpía nohuan, Jesús? Titeconetzin de Dios in cachi hueyi chiuque. Nimitzteltatautía yec melau que amo xinechtajyohuilti. </div>
<div class='p'>
<span class="verse" id="MK5_8">8&#160;</span>Porín Jesús achto quilijca ya ne tahuel ijcuín: </div>
<div class='p'>―Tejua tiamocuali ejecat, xihualquisa itech niyolijtic de nijín tagat. </div>
<div class='p'>
<span class="verse" id="MK5_9">9&#160;</span>Huan Jesús quitajtoltij in amocuali ejecat ijcuín: </div>
<div class='p'>―¿Toni motocay? </div>
<div class='p'>Huan yejua tananquilij: </div>
<div class='p'>―Timiacque, ijcón nimonotza, porín yec melan titelmiacque. </div>
<div class='p'>
<span class="verse" id="MK5_10">10&#160;</span>Huan niman nocta motatautiaya ne amocuali ejecame ihuan Jesús ma amo quincalanquixtisquía de ne pueblo. 
<span class="verse" id="MK5_11">11&#160;</span>Huan no yetoyaj amo huejca de ne cuouta míac pitzome tacuajtoyaj huan ixtahuanentoyaj. 
<span class="verse" id="MK5_12">12&#160;</span>Ica ya nojón in amocuali ejecame quitatautijque Jesús ijcuín: </div>
<div class='p'>―Xitechtotoca campa ne pitzome ma nintech ticalaquican tejuan. </div>
<div class='p'>
<span class="verse" id="MK5_13">13&#160;</span>Huan niman Jesús quintacahuilij ma yacan. Huan quisque ne amocualime ejecame itech ne tagat, huan calacque tech in pitzome. Huan in pitzome catcaj telmiacque queme ome mil. Huan ne pitzome nochi motalojtinenque huan motaquesuijque huan huetzitoj aijtic huan moaelsimijque tech in marijtic. 
<span class="verse" id="MK5_14">14&#160;</span>Huan naconime pitzotajpiani moucacholojque huan yajque calaquitoj tech ninpuebloj huan tech in milajpa huan quitetapohuitoj de toni mochihuac. Huan niman in pueblojuani quisque huan hualajque quitacoj toni mochihuac itech ne tagat ten tahuel catca. 
<span class="verse" id="MK5_15">15&#160;</span>Huan cuac hualajque nochi in pueblojuani campa yetoya Jesús, ijcuacón quitacque in tagat ten quipiaya iyolijtic miacque amocuali ejecame. Huan cajsic ya ne tagat huan yejua tocotziutoc ya huan taquentoc ya huan yec talnamictoc ya, huan ijcón nochi in pueblojuani quimoucaitacque. 
<span class="verse" id="MK5_16">16&#160;</span>Huan ijcuacón in pitzotajpiani quintapohuijque in pueblojuani ten yejuan quitayaj huan queniu quipanoltiaya ne tagat ten quinpiaya in amocuali ejecame. Huan no quintapohuijque ten mochihuac ica ne pitzome. 
<span class="verse" id="MK5_17">17&#160;</span>Huan de ompa in pueblojuani peuque quitatautiayaj Jesús ma cachi cuali ma quisa Jesús de nican ninpueblojcopaca. </div>
<div class='p'>
<span class="verse" id="MK5_18">18&#160;</span>Huan cuac Yejuatzin calayic tech in barco, ijcuacón ne tagat ten quinpiaya in amocuali ejecame, yejua nojón quitatautiaya Jesús ma quitacahuili oc ma ihuan Jesús nentinemi oc. 
<span class="verse" id="MK5_19">19&#160;</span>Pero Jesús amo quitacahuilij. Ta, quilij ijcuín: </div>
<div class='p'>―Xiyó mochan campa mochancahuan huan xiquintapohuiti nochi ten Dios quichihuac para tejua. Huan no xiquiniliti de queniu Dios mitzpialij míac teicnelilis. </div>
<div class='p'>
<span class="verse" id="MK5_20">20&#160;</span>Huan ijcuacón in tagat yajqui huan pehuac quitetapohuía campa ne májtacti pueblome, toni huejueyi tatiochihualisme quichihuac Jesús por yejua. Huan nochi tagayot quimoucacacque ten quinilij ne tagat ten tahuel catca. </div>
<div class='s'>Nican tajtoa de queniu Jesús Temaquixtijque quipajtij in suapil den tayecanque Jairo, huan no quipajtij in sihuat ten quinalmatocac Jesús itasal </div>
<div class='r'>(Mt. 9.18‑26; Lc. 8.40‑56) </div>
<div class='p'>
<span class="verse" id="MK5_21">21&#160;</span>Huan cuac Jesús yajqui tech in barco huan ajsic sentapalpa den hueyíat de mar de Galilea, ijcuacón mosentilijque quiyehualojque Jesús tel míac tagayot. Huan Yejuatzin yetoya marteno. 
<span class="verse" id="MK5_22">22&#160;</span>Ijcuacón huala se tayecanque tagat den tiopan de judíos, ten monotzaya Jairo. Huan niman cuac quitac Jesús, ijcuacón motancuaquetzac iicxitan. 
<span class="verse" id="MK5_23">23&#160;</span>Huan quiteltatautiaya Jesús huan quiliaya ijcuín: </div>
<div class='p'>―Nosuapil xicautoc ya de cocolis. Xionuiqui tejuatzin, huan xicsohua momatzitzin inpan nosuapil para ma maquisa de ne cocolis huan ma nemi oc. </div>
<div class='p'>
<span class="verse" id="MK5_24">24&#160;</span>Ijcuacón Jesús yajqui ihuan Jairo. Huan no quitojtocayaj huel míac tagayot hasta quitojtopehuayaj. 
<span class="verse" id="MK5_25">25&#160;</span>Huan no yetoya se sihuat ten mococoaya esmeyaya, pues cuicaya ya majtactiomome xihuit. 
<span class="verse" id="MK5_26">26&#160;</span>Huan semi tajyohuiaya ne sihuatzin, huan míac tepajtiani mopapatacque ya, huan nochi nitomin quitamilijcaj ya. Huan in sihuat amo teyi quimachiliaya de que cox nenquentisquía. Ta, cachi mohueyichihuaya ne cocolis. 
<span class="verse" id="MK5_27">27&#160;</span>Huan nijín sihuat cuac quicayic ten motapohuiaya de Jesús, ijcuacón huala icampa de Jesús, tatzalan de ne tagayot, huan quinalmatoquilij itilmajtzin de Jesús. 
<span class="verse" id="MK5_28">28&#160;</span>Porín sihuat quinemiliaya ijcuín: “Ta sayó nicnalmatocas ya nitilmajtzin, ijcuacón nejua nipajtis”. 
<span class="verse" id="MK5_29">29&#160;</span>Huan niman cuac quimatocac ya itilmajtzin, ijcuacón iesyo ten meyaya tzicahuic ya, huan quimachilij ninacayo nequentic ya de ne tajyohuilis. 
<span class="verse" id="MK5_30">30&#160;</span>Huan niman Jesús quixmatic de Yejuatzin mismo que quisac ya nichicahulis. Huan Jesús mocuepac huan quisenitac campa yetoyaj in tagayot, huan quintajtoltij ijcuín: </div>
<div class='p'>―¿Aconi nechmatoquilij notilma? </div>
<div class='p'>
<span class="verse" id="MK5_31">31&#160;</span>Ijcuacón imomachtijcahuan quilijque Jesús ijcuín: </div>
<div class='p'>―Xiconita, míac tagayot mitztojtopehuayaj huan tejuatzin ticonijtoj ijcuín: “¿Aconi necholinij?” </div>
<div class='p'>
<span class="verse" id="MK5_32">32&#160;</span>Pero Yejuatzin ixnenemía taicampa para quitasquía aconi quimatocac itilma. 
<span class="verse" id="MK5_33">33&#160;</span>Huan in sihuat motelajsicamoutiaya hasta huihuiyocaya porín quimatoya toni mochiuca ya itech yejua. Ijcuacón huala in sihuat motancuaquetzaco iixtenojtzinco huan quiyequijto Jesús ten yec melau toni mochiuca ya itech yejua. 
<span class="verse" id="MK5_34">34&#160;</span>Huan niman Jesús quilij in sihuat: </div>
<div class='p'>―Sihuat, ica por nojón motacuautamatilis ten ticpía, tejua tipajtic ya. Huan axcan xiyó ya xiyolseutiu, huan ximocahua pajtic ya de ne tajyohuilis. </div>
<div class='p'>
<span class="verse" id="MK5_35">35&#160;</span>Mientras Yejuatzin tajtojtoya oc, ijcuacón hualajque ichancahuan de Jairo in tayecanque tagat de ne tiopan de judíos, huan quilijque Jairo ijcuín: </div>
<div class='p'>―Mosuapil miquic ya. ¿Para toni oc ticuejsojtoc in Tamachtijque? </div>
<div class='p'>
<span class="verse" id="MK5_36">36&#160;</span>Pero Jesús amo quichihuac cuenta den quijtoayaj yejuan huan quilij in tayecanque tagat de ne tiopan de judíos ijcuín: </div>
<div class='p'>―Amo ximomouti. Ta, sayó xitacuautamati nohuan. </div>
<div class='p'>
<span class="verse" id="MK5_37">37&#160;</span>Huan Yejuatzin amo quintacahuilij ma aquen quitoctilianij. Ta, sayó Pedro, Jacobo, huan in Juan iicniu de Jacobo. 
<span class="verse" id="MK5_38">38&#160;</span>Huan queman Jesús ajsic ichan de ne hueyi chiuque de tiopan de judíos, ijcuacón quitac hueyi ne cuejmololis huan nochi chocatoyaj huan motequipachoayaj huan tzajtzíaj. 
<span class="verse" id="MK5_39">39&#160;</span>Huan Jesús calayic calijtic huan quinilij ijcuín: </div>
<div class='p'>―¿Queyé nanmotelcuejsoaj huan nanchocatocque? In sihuapiltzin amo miyic. Ta, sayó cochtoc. </div>
<div class='p'>
<span class="verse" id="MK5_40">40&#160;</span>Huan quitelquejqueloayaj Jesús. Huan Yejuatzin quincalanquixtij nochi in tagayot, huan quinuiyac sayó in tetat huan in tenan den suapil ihuan imomachtijcahuan ten yayaj ihuan. Huan nochi yejuan calacque campa huetztoya in suapil. 
<span class="verse" id="MK5_41">41&#160;</span>Huan ijcón Jesús quimatilanac in sihuapil huan quilij ijcuín: </div>
<div class='p'>―Talita, cumi―, quijtosnequi: Suapiltzin, tejua nimitzilía ximehua. </div>
<div class='p'>
<span class="verse" id="MK5_42">42&#160;</span>Huan niman in suapiltzin moquetzac huan nenemic, porín yejua quipiaya majtactiomome xihuit. Huan ijcón motelajsicamoutijque ichancahuan den suapil. 
<span class="verse" id="MK5_43">43&#160;</span>Pero Yejuatzin quintelnajnahuatij ma amo aquen quimatiltican toni mochihuac, huan no quinnahuatij ma quitamacacan in suapil.  </div>
<div class='psalmlabel' id='MK6_0'> 6</div>
<div class='s'>Nican tajtoa de que Jesús Temaquixtijque tamachtía tech ipueblo de Nazaret </div>
<div class='r'>(Mt. 13.53‑58; Lc. 4.16‑30) </div>
<div class='p'>
<span class="verse" id="MK6_1">1&#160;</span>Huan Jesús majchihuac de ne marteno huan yajqui ipueblocopaca de ne Nazaret huan ihuan yajque imomachtijcahuan. 
<span class="verse" id="MK6_2">2&#160;</span>Huan ajsic tech se tonal de nesehuilis huan calayic tech in tiopan de judíos, huan pehuac tamachtiaya ica in Tajtoltzin de Dios. Huan miacque quicaquiliayaj huan quimoucaitayaj huan quijtoayaj ijcuín: </div>
<div class='p'>―Pues, ¿can cajsic ne tagat nijín tamachtilis? Huan, ¿toni quijtosnequi nijín tanemililis ten yejua quipía? ¡Huan semi huejueyin chihualis ten quichihuac Yejuatzin ica nimahuan! </div>
<div class='p'>
<span class="verse" id="MK6_3">3&#160;</span>Huan no quijtoayaj ijcuín: </div>
<div class='p'>―¿Xe amo nijín in cuouxinque, iconeu María huan iicnihuan Jacobo, José, Judas huan Simón? Pues quema. ¿Xe amo no nican yetocque tohuan iicnihuan suame? Pues quema. </div>
<div class='p'>Huan yejuan quimachiliayaj que quixnamiquisquíaj Jesús. 
<span class="verse" id="MK6_4">4&#160;</span>Huan Jesús quiniliaya ijcuín: </div>
<div class='p'>―Nochin tagayot quitasojtaj se itanahuatijcau de Dios. Pero campa ipueblo de ne tanahuatijque, campa niparientes huan nichancahuan yetoyaj, ompa amo quitasojtaj porín ompacayot. </div>
<div class='p'>
<span class="verse" id="MK6_5">5&#160;</span>Ica nijín amo teyi hueli Jesús quichihuac den hueyi chihualisme tech ipueblo Nazaret. Ta, sayó quinpajtij Jesús se ome eyi cocoyani san ten momatalij ninpan. 
<span class="verse" id="MK6_6">6&#160;</span>Huan Jesús quinmoucaitaya in pueblojuani de Nazaret porín yejuan amo yec tacuautamatiayaj tech Yejuatzin. Huan Jesús nejnetinemía tech nochi ocsequi pueblos huan tamachtijtinemía nohuiyampa ica in Tajtoltzin de Dios. </div>
<div class='s'>Nican tajtoa de queniu Jesús Temaquixtijque quinmactilij nintequiu imomachtijcahuan </div>
<div class='r'>(Mt. 10.5‑15; Lc. 9.1‑6) </div>
<div class='p'>
<span class="verse" id="MK6_7">7&#160;</span>Huan ijcuacón Jesús quinnotzac in majtactiomome imomachtijcahuan, huan pehuac quinnajnahuatía ma yacan ojomen san. Huan Jesús quinmactilij in tanahuatil para ijcón huelis quincalanquixtisque in amocuali ejecame. 
<span class="verse" id="MK6_8">8&#160;</span>Huan no Jesús quinnahuatij ma amo cuiyacan nión teyi para tenica mopalehuisque tech in ojti. Ta, sayó ma cuiyacan nintopil. Huan nión no ma amo cuiyacan nintominpialoni, huan nión tacualis, nión tomin tech nintajcuilpica. 
<span class="verse" id="MK6_9">9&#160;</span>Huan Jesús quinnahuatij ma motegactican, huan ma cuiyacan se camisa san huan amo ome ixnepan de tasal. 
<span class="verse" id="MK6_10">10&#160;</span>Huan no Jesús quinilij ijcuín: </div>
<div class='p'>―Campa yesqui nancalaquitihue tech se cali, ompa ximocahuacan hasta cuac nanquisasque tech ne pueblo. 
<span class="verse" id="MK6_11">11&#160;</span>Huan tacán cansica amo namechselíaj tech se cali, huan amo namechcaquilíaj, ijcuacón xiquisacan niman de ompa huan ximometztzejtzelocan para ma huetzi in talnex nochi ten mopiloj namometztampa para que ijcón ixnesis que Dios quintatzacuiltis ne pueblojuani porín yejuan quixtopeuque in Tajtoltzin de Dios. De yec melau den namechilía que tech ne tonal cuac huetzis in hueyi tatzacuiltilis de Dios, ijcuacón cachi ongas tajyohuilis tech ne pueblome campa amo taneltocacque huan que quipiasque in ome pueblome de Sodoma huan Gomorra campa nintech huetzic in tatzacuiltilis ica tit de Dios. </div>
<div class='p'>
<span class="verse" id="MK6_12">12&#160;</span>Huan ijcón imomachtijcahuan quisque huan peuque quinchicaucanahuatiayaj in pueblojuani de que ma moyolnemilican de nintajtacoluan nochi in tagayot. 
<span class="verse" id="MK6_13">13&#160;</span>Huan no ijcón imomachtijcahuan quincalanquixtiayaj in amocuali ejecame, huan no quincuaojxiliayaj aceite míac cocoyani huan no yejuan pajtique. </div>
<div class='s'>Nican tajtoa de queniu Juan in Taahuijque momiquilij </div>
<div class='r'>(Mt. 14.1‑12; Lc. 9.7‑9) </div>
<div class='p'>
<span class="verse" id="MK6_14">14&#160;</span>Huan in rey Herodes quicayic in hueyi chihualis de Jesús, porín nonohuiyan mopohuaya in chicahualis de Jesús. Huan ijcuacón in rey Herodes quixejecoj que in Juan Taahuijque panquisac ya yoltoc itzalan ne ánimajme, huan ica ya nojón mochiutoc nochi nijín huejueyin chihualisme. 
<span class="verse" id="MK6_15">15&#160;</span>Porín sequin quijtoayaj de Jesús ijcuín: </div>
<div class='p'>―Achá yejua in Elías ne huejcautanahuatijque de Dios ten quichiutoc nijín chihualisme. </div>
<div class='p'>Huan ocsequin quitoayaj ijcuín: </div>
<div class='p'>―Achá yesqui ocsé itanahuatijcau de Dios, oso senme den huejcautanahuatiani de Dios. </div>
<div class='p'>
<span class="verse" id="MK6_16">16&#160;</span>Huan queman quicayic nijín tajtolme, ijcuacón in rey Herodes quijtoj ijcuín: </div>
<div class='p'>―Yejua nijín Juan ten nejuatzin nitatitanic ma quiquechcotonacan, huan yejua ne panquisac yoltoc itzalan in ánimajme. </div>
<div class='p'>
<span class="verse" id="MK6_17">17&#160;</span>Porín rey Herodes quintanahuatilijca in soldados de que ma quiquitzquican preso in Juan, huan ma quitzijtzicocan ca cadenas tech in cárcel. Achto ya in rey Herodes quiixuelitac icuñada huan quinequía quipactis in suapil, monotzaya Herodías, yejua isihuau in Felipe, huan in Felipe yejua icniutagat den rey Herodes. Huan in rey Herodes ipa quicuilij ya icuñada para yesqui isihuau. 
<span class="verse" id="MK6_18">18&#160;</span>Pero in Juan Taahuijque ipa quilijca ya in rey Herodes ijcuín: </div>
<div class='p'>―Dios amo quimonequiltía ticpías queme mosihuau nijín isihuau de mocniu. </div>
<div class='p'>
<span class="verse" id="MK6_19">19&#160;</span>Huan ne sihuat Herodías ipa quicualancaitaya in Juan, huan semi quinequía majcán quimicti in Juan, pero amo huelía. 
<span class="verse" id="MK6_20">20&#160;</span>Porín rey Herodes quimoucatocaya in Juan, huan quimatoya que in Juan se tagat ten yolcuali huan yolchipahuac. Huan in rey Herodes ipa amo quitecahuiliaya de que ma quicojcococan in Juan. Huan cuac in rey Herodes quicaquilij nitanojnotzalis de Juan, ijcuacón ipa mocahuac semi yoltanemilijque, pero quicaquiliaya ca míac paquilis. </div>
<div class='p'>
<span class="verse" id="MK6_21">21&#160;</span>Huan in sihuat Herodías cajsic huelilis tech ne tonal cuac in rey xiumajsic. Huan in rey Herodes quintatamacac nochi in hueyi chihuanime huan no in tayecanani de soldados huan in huejueyi ricojme de Galilea. 
<span class="verse" id="MK6_22">22&#160;</span>Huan tech nojón hora calaquito isihuapil de ne sihuat Herodías huan pehuac mijtotía, huan ijcón semi quiyolpactij in rey Herodes huan no quinyolpactij naquen ihuan yetoyaj in rey Herodes tacuajtoyaj. Huan ijcuacón rey Herodes quilij in suapil ijcuín: </div>
<div class='p'>―Tejua tihuelis tinechtajtanilis nochi ten ticnequis, huan nejuatzin nimitzmactis. </div>
<div class='p'>
<span class="verse" id="MK6_23">23&#160;</span>Huan ijcón rey Herodes moyectencahuac ihuan in suapil huan no quilij ijcuín: </div>
<div class='p'>―Dios quitztoc, nochi ten tinechtajtanilis, nimitzmactis, masqui yec tajco den país ten nejuatzin noaxca. </div>
<div class='p'>
<span class="verse" id="MK6_24">24&#160;</span>Huan sihuapil yajqui huan quilito quiixpantilito inan Herodías ijcuín: </div>
<div class='p'>―¿Toni nictajtanilis? </div>
<div class='p'>Huan inan den suapil, yejua Herodías quinanquilij ijcuín: </div>
<div class='p'>―Xictajtanili nitzontecon de Juan Taahuijque. </div>
<div class='p'>
<span class="verse" id="MK6_25">25&#160;</span>Huan in sihuapil ijsiucacalayic campa in rey Herodes huan quitajtanilij ijcuín: </div>
<div class='p'>―Nicnequi xinechonmacti axcan ipan se plato nitzontecon den Juan Taahuijque. </div>
<div class='p'>
<span class="verse" id="MK6_26">26&#160;</span>Huan in rey Herodes nocta yoltayocoyac. Huan amo quineyic motajtolcuepas oc porín yejua moyectencauca ya ihuan in suapil ne achtopa, huan no porín nochi tayecanani den tacuajtoyaj no cactoyaj. 
<span class="verse" id="MK6_27">27&#160;</span>Huan niman in rey Herodes quititanic senme den tajpiani huan tanahuatij ma quiquechcotonacan ne Juan Taahuijque huan ma cualcuilican nitzontecon. 
<span class="verse" id="MK6_28">28&#160;</span>Huan ijcón in tajpiaque yajqui campa in cárcel huan ompa quiquechcotonque in Juan ne cárcelijtic huan cualic itzontecon tech se plato huan quimactijque in suapil. Huan in suapil quimactito inan Herodías. 
<span class="verse" id="MK6_29">29&#160;</span>Huan queman ijcón quicacque, ijcuacón imomachtijcahuan de Juan hualajque huan quicuicque inacayo in Juan huan quitalitoj tech in miquetecoch. </div>
<div class='s'>Nican tajtoa de queniu Jesús Temaquixtijque quintamacac macuil mil tagayot </div>
<div class='r'>(Mt. 14.13‑21; Lc. 9.10‑17; Jn. 6.1‑14) </div>
<div class='p'>
<span class="verse" id="MK6_30">30&#160;</span>Ijcuacón in apóstoles in tatitanilme de Jesús Temaquixtijque mosentilijque ihuan Jesús huan quitapohuijque nochi ten quichiuque huan ten yejuan tamachtijcaj ya. 
<span class="verse" id="MK6_31">31&#160;</span>Huan Yejuatzin quinilij ijcuín: </div>
<div class='p'>―Xihualacan nohuan namejuan namoseltij tech ne lugar campa amo aca yetoc huan ximosehuican tepitzin. </div>
<div class='p'>Huan Jesús quinilij ne tajtol porín nocta míac tagayot yayaj huan hualayaj, huan hasta amo quemantíaj oc para tacuasquíaj. 
<span class="verse" id="MK6_32">32&#160;</span>Huan ijcón yajque Jesús ihuan imomachtijcahuan ninseltij tech se barco hasta campa se lugar campa tayiucan. 
<span class="verse" id="MK6_33">33&#160;</span>Pero míac tagayot quinitacque cuac yajque Jesús ihuan imomachtijcahuan huan quinixmatque. Huan miacque den pueblojuani yajque no ompa metznejnenque huan ajsicque achto que Yejuatzin, huan mosentilijque quichixtoyaj campa Yejuatzin yaya. 
<span class="verse" id="MK6_34">34&#160;</span>Huan cuac Jesús quisac tech ne barco, ijcuacón Yejuatzin quitac tel míac tagayot huan quimachilij se hueyi teicnelilis de yejuan porín catcaj queme ichcatzitzin ten amo quipiayaj tapixque. Huan niman Jesús pehuac quinmachtía ica míac tataman tamachtilisme. 
<span class="verse" id="MK6_35">35&#160;</span>Huan cuac ne semi tiotactiaya ya, ijcuacón imomachtijcahuan motoquijque ihuan Jesús huan quilijque ijcuín: </div>
<div class='p'>―Nican semi tayiucan huan tiotac ya. 
<span class="verse" id="MK6_36">36&#160;</span>Xiquinnahuati in tagayot ma yacan huan ma tacohuatij tech in pueblos huan tech in milajpa ten amo huejca, porín in tagayot amo quipíaj toni cuasque. </div>
<div class='p'>
<span class="verse" id="MK6_37">37&#160;</span>Huan Jesús quinnanquilij ijcuín: </div>
<div class='p'>―Xiquintamacacan namejuan san. </div>
<div class='p'>Huan yejuan tananquilijque ijcuín: </div>
<div class='p'>―¿Xe tejuan tiyasque titacohuasque májtactipoal denario de pan ―yesqui ome mil pesos de pan―, huan ma tejuan tiquintamacasque? </div>
<div class='p'>
<span class="verse" id="MK6_38">38&#160;</span>Huan Yejuatzin quinilij ijcuín: </div>
<div class='p'>―¿Canachi panes nanquinpíaj? Xiyacan xiquinitacan. </div>
<div class='p'>Huan cuac quimatque, ijcuacón quilijque Jesús ijcuín: </div>
<div class='p'>―Ticpíaj macuil panes huan ome pescadojtzitzin. </div>
<div class='p'>
<span class="verse" id="MK6_39">39&#160;</span>Huan Jesús quinnahuatij in tagayot ma moojolochtalican inpan in taselot. 
<span class="verse" id="MK6_40">40&#160;</span>Huan ijcón nochi moojolochtalijque, huan motecpanque, sequin majmacuilpoal, huan ocsequin ojomepoal huan májtacti. 
<span class="verse" id="MK6_41">41&#160;</span>Ijcuacón in Jesús quicuic in macuil panes huan in ome pescados, huan moixajocuic eluiyactzinco huan quitatautij Dios ma quitiochihuac in tacualis. Huan de ompa quincojcotonac in panes huan quinmactilij imomachtijcahuan para ma yejuan quinxejxelohuilisque in tagayot. Huan no ijcón quinxejxelohuilijque in ome pescadojnacat. 
<span class="verse" id="MK6_42">42&#160;</span>Huan ijcón nochi in tagayot tacuajque huan ixuicque. 
<span class="verse" id="MK6_43">43&#160;</span>Huan niman imomachtijcahuan cololojque pan tatetejtec huan no cololojque ten mocahuac den pescadojnacat ica majtactiomome chiquihuime pexontoyaj. 
<span class="verse" id="MK6_44">44&#160;</span>Huan nijín tagayot ten tacuajque catca macuil mil taca. </div>
<div class='s'>Nican tajtoa de queniu Jesús Temaquixtijque nejnemic aixco </div>
<div class='r'>(Mt. 14.22‑27; Jn. 6.16‑21) </div>
<div class='p'>
<span class="verse" id="MK6_45">45&#160;</span>Huan niman Jesús quinnahuatij imomachtijcahuan ma calaquican tech in barco, huan ma yacan ma quiachtohuican Jesús ne pueblo de Betsaida tech ne ocsé atenteno, mientras Yejuatzin quinilij in tagayot ma yacan ninchan. 
<span class="verse" id="MK6_46">46&#160;</span>Huan satepan de quinnajnahuatij in tagayot ma yacan, ijcuacón Jesús yajqui ne tepeyo huan motatatautilito ihuan Dios. 
<span class="verse" id="MK6_47">47&#160;</span>Huan queman tapoyahuic ya, ijcuacón tanejnemiltijtoyaj imomachtijcahuan ica nijín barco hasta ne tatajco den mar, huan Jesús iselti mocahuac talixco. </div>
<div class='p'>
<span class="verse" id="MK6_48">48&#160;</span>Huan Jesús quinitac imomachtijcahuan de que quinejnemiltiayaj in barco ica míac ohuijcayot porín in ejecat quintzatzacuiliaya. Huan cuac ipa tanextihuitz ya, ijcuacón huala Jesús quinajsico imomachtijcahuan nejnentihuala aixco, huan quinequía quinpanahuijtiquisac. 
<span class="verse" id="MK6_49">49&#160;</span>Huan queman imomachtijcahuan quitacque Jesús nejnentihualaya aixco, ijcuacón quinemilijque que catca se ánima huan moucatzajtzicque. 
<span class="verse" id="MK6_50">50&#160;</span>Porín nochi imomachtijcahuan cuac quitacque Jesús, ijcuacón yejuan quihueyimoucaitacque. Huan nimantzin Jesús quinnotzac huan quinilij ijcuín: </div>
<div class='p'>―Ximoyolchicahuacan, Nejuatzin ya ni Jesús, amo ximomoutican. </div>
<div class='p'>
<span class="verse" id="MK6_51">51&#160;</span>Huan cuac tejoc Jesús tech in barco campa yetoyaj imomachtijcahuan, ijcuacón motamatilij in ejecat. Huan yejuan quimoucaitacque telsenca huan quitetzaucaitacque. 
<span class="verse" id="MK6_52">52&#160;</span>Huan imomachtijcahuan ayamo cajsicamatíaj in hueyi chicahualis de Jesús cuac Yejuatzin quinxejxelohuilij in tagayot in panes. Huan imomachtijcahuan amo cajsicamatque porín yejuan yolpipicticque oc catcaj de nintamachilis porín ayamo yec tacuautamatinemíaj ihuan Jesús. </div>
<div class='s'>Nican tajtoa de queniu Jesús Temaquixtijque quinpatij naquen mococoayaj itech ne pueblo Genesaret </div>
<div class='r'>(Mt. 14.34‑36) </div>
<div class='p'>
<span class="verse" id="MK6_53">53&#160;</span>Huan cuac quinpanahuijque ya in mar, ijcuacón Jesús ihuan imomachtijcahuan ajsitoj tech tal ten pohuía Genesaret, huan quiquetzatoj huan quitzijcojque in barco martenteno. 
<span class="verse" id="MK6_54">54&#160;</span>Huan cuac quisque den barco, nimantzin in tagayot quixmatque Jesús. 
<span class="verse" id="MK6_55">55&#160;</span>Huan niman motalojtinemíaj calpan para quitetapohuisque de Jesús, huan pehuac quinualcuilíaj in cocoyani de nohuiyan tech nincochpet campa ne motapohuijque que yetosquía Jesús. 
<span class="verse" id="MK6_56">56&#160;</span>Huan campa yesqui calaquisquía Jesús tech ne pueblojtzitzin, oso huejueyin pueblo, oso mijmilapa, ompa quintalijque cocoyani ojtipan huan quitatautiayaj Jesús ma quincahua ma quimatocacan sayó itilmajteno. Huan nochi ten quimatocacque Jesús, nochi pajtijque ya.  </div>
<div class='psalmlabel' id='MK7_0'> 7</div>
<div class='s'>Nican Jesús Temaquixtijque quinmachtij in tacaquini de ne tamachtilis ten quimajmahua ica tajtacol in tagat </div>
<div class='r'>(Mt. 15.1‑20) </div>
<div class='p'>
<span class="verse" id="MK7_1">1&#160;</span>Huan mosentilijque in fariseos campa yetoya Jesús huan no yetoyaj sequin tanextiliani den tanahuatil de Moisés; nochin hualajque de Jerusalén. 
<span class="verse" id="MK7_2">2&#160;</span>Huan nojón tanextiliani quinitacque que sequin imomachtijcahuan de Jesús quicuajque nintacualis huan amo momachipauque, quijtosnequi amo tatacamatque ica ne tanahuatil de ne majtequilis. Huan ica ya nojón in tayecanani quinijitojque huan quintelchiuque imomachtijcahuan de Jesús. 
<span class="verse" id="MK7_3">3&#160;</span>Huan ne fariseos huan nochi in tagayot judíos quintatacamatij in tanahuatilme den huehuentzitzin, den pueblojuani judíos ten quijtoa que como amo miacpa moyecmajtequisque, pues ijcón amo hueli tacuasque. 
<span class="verse" id="MK7_4">4&#160;</span>Huan cuac hualajque in tagayot judíos den plaza, ijcuacón amo teyi tacuasque, como amo achto moyecchipahuasque. Huan ongac ocsequin miacque tanahuatilme den huehuentzitzin ten quitacamatij, queme nijín, tapajpacalis den tasas tenica se tayi tensá, huan tapajpacalis de conme huan ocsequin míac tataman teposme, huan no tapajpacalis de nincochpetuan. </div>
<div class='p'>
<span class="verse" id="MK7_5">5&#160;</span>Huan in fariseos huan in tanextiliani den tanahuatil de Moisés quitajtoltijque Jesús ijcuín: </div>
<div class='p'>―¿Queyé momomachtijcahuan amo nemij queme technahuatíaj in huehuetzitzin? Yejuan quicuaj nintacualis ica ninmahuan ten amo chipauque. </div>
<div class='p'>
<span class="verse" id="MK7_6">6&#160;</span>Huan Jesús quinnanquilij: </div>
<div class='p'>―Namejuan nanixquequepme de namotamachilis. Isaías ne huejcautanahuatijque de Dios quiyequijtoj de namejuan, huan tajcuiloj itencopa Totajtzin Dios ijcuín: </div>
<div class='q'>Nijín pueblojuani nechmohuistilíaj ica itenxipil san. </div>
<div class='q'>Huan niyolojuan huejca yetoc de Nejuatzin. </div>
<div class='q'>
<span class="verse" id="MK7_7">7&#160;</span>Pues nenca san nechmohuistilíaj. </div>
<div class='q'>Porín yejuan tenextilíaj in tanahuatilme de taca san queme yesquía in Tajtoltzin de Dios. </div>
<div class='m'>
<span class="verse" id="MK7_8">8&#160;</span>Huan namejuan nanquisecocahuaj in tanahuatil de Dios huan nanquitacamatij in tanahuatilme den taca san queme nijín: in tapajpacalis den conme huan xalojme tenica se tayi tensá. Huan nanquichihuaj míac ocsequin tataman nijín tanahuatilme. </div>
<div class='p'>
<span class="verse" id="MK7_9">9&#160;</span>Huan no Jesús quiniliayaj ijcuín: </div>
<div class='p'>―Nancahuilchiuque queme amo cualtiasquía in tanahuatil de Dios para iixpatca nanquitacamatisque in tanahuatilme de huehuetzitzin den pueblojuani judíos. 
<span class="verse" id="MK7_10">10&#160;</span>Porín in Moisés ne huejcautanahuatijque quijtoj ijcuín: “Xicmohuistilican namotatajtzin huan namonanajtzin”. Huan no in Moisés quijtoj: “Naquen quitelchihuas itatjtzin oso inantzin, yejua nojón ma quimictican”. 
<span class="verse" id="MK7_11">11&#160;</span>Pero namejuan nantanahuatíaj que huelis se tagat ma quilij nitajtzin oso ninantzin ijcuín: “Nochi tenica namechpalehuisquía, axcan yejua corban, ten quijtosnequi nicaxcatilij ya Dios”. 
<span class="verse" id="MK7_12">12&#160;</span>Huan como ijcón se quinilía itatajtzin, ijcuacón namejuan nantayecanani amo nanquincahuaj in teconeu ma quichihua tensá para quinpalehuisquía nitatajtzin nión ninanajtzin. 
<span class="verse" id="MK7_13">13&#160;</span>Huan ijcón nanquinsecochiuque in Tajtoltzin de Dios huan nanquitacamatinemij in tanahuatilme ten namejuan ten nanpohuij ihuan in judíos nantamachtíaj. Huan no nanquichiuque míac ocsequin tataman tanahuatilme queme nojonque. </div>
<div class='p'>
<span class="verse" id="MK7_14">14&#160;</span>Huan ocsepa Jesús quinnotzac nochi in tagayot campa yetoya Yejuatzin huan quinilij ijcuín: </div>
<div class='p'>―Xinechcaquilican nannochin, huan xicajsicamatican. 
<span class="verse" id="MK7_15">15&#160;</span>Amo teyi ongac tacualis ten calaqui itech iten in tagat den calampa ten hueli quimajmahuas ica tajtacol ne tagat. Ta, ne ten quiyolnemilía tech iyolijtic de se tagat, yejua nojón quimajmahua ica tajtacol in tagat. 
<span class="verse" id="MK7_16">16&#160;</span>Tacán acsá quipía inacas para tacaquis, ma yec tacaqui. </div>
<div class='p'>
<span class="verse" id="MK7_17">17&#160;</span>Huan cuac Jesús quincahuac in tagayot huan yajqui calayic ichan, ijcuacón imomachtijcahuan quitajtoltijque toni quijtosnequi nijín nexcuitil. 
<span class="verse" id="MK7_18">18&#160;</span>Huan Jesús quinilij: </div>
<div class='p'>―¿Xe namejuan amo no nancajsicamatij nijín nexcuitil? ¿Cox amo nanquimatilíaj que nochi in tacualis ten calaqui itech se iten de se tagat de calampa, yejua nojón amo hueli quimajmahuas ne tagat ca tajtacol? 
<span class="verse" id="MK7_19">19&#160;</span>Porín amo calaqui in tacualis itech se iyolo. Ta, calaquis itech se ipox huan de ompa panoa san calan. </div>
<div class='p'>Huan ica ya nojón Jesús quinyecquilij que nochi ten ticuasque yejua nojón chipahuac ya, porín in tacualis amo huelis techmajmahua ica tajtacol. 
<span class="verse" id="MK7_20">20&#160;</span>Huan no Jesús quinilij ijcuín: </div>
<div class='p'>―Pero ne tamachilis ten quisa itech iyolijtic den tagat, yejua nojón quimajmahua in tagat ica tajtacol. 
<span class="verse" id="MK7_21">21&#160;</span>Porín itech in tagat, iyolijtic den tagat, ompa quisaj pitzotic tanemililisme, ne tagacuililis oso tesuacuililis, ne tasuapapatalis oso tagapapatalis, in temictilis, 
<span class="verse" id="MK7_22">22&#160;</span>In tachtequilis, in xijxicuinyot, in pitzotic tachihualisme, ne tacajcayahualis, ne ahuilnemilis, ne xicolot, ne tahuijuicaltilis, ne mohueyinequilis huan ne yolmijmiquiloyot. 
<span class="verse" id="MK7_23">23&#160;</span>Nochi nijín tajtacolme quisaj itech se iyolitic huan yejua nijín quimajmahuaj ca tajtacol in tagat. </div>
<div class='s'>Nican tajtoa de queniu Jesús Temaquixtijque quinojnotzac se sihuat analtecocayot huan yejua taneltoca itech Jesús </div>
<div class='r'>(Mt. 15.21‑28) </div>
<div class='p'>
<span class="verse" id="MK7_24">24&#160;</span>Ijcuacón moojquetzac Jesús huan yajqui ne lugar campa pueblojme de monotza Tiro huan Sidón. Huan yajqui calayic tech se cali huan amo quinequía ma acsá quimatisquía, pero amo huelic ichtacayetos. 
<span class="verse" id="MK7_25">25&#160;</span>Huan yetoya se sihuatzin ten quipiaya se isuapil ten mococoaya, porín quipiaya iyolijtic se amocuali ejecat. Huan nojón sihuat quicacca que huala Jesús. Huan in sihuatzin yajqui motancuaquetzato iicxitantzinco Jesús. 
<span class="verse" id="MK7_26">26&#160;</span>Huan ne sihuat tajtoaya griego masqui yolic itech se pueblo de monotza sirofenicia. Huan in sihuatzin moteltatautiaya inahuac Jesús de que ma quicalanquixtili in amocuali ejecat de ne isuapil. 
<span class="verse" id="MK7_27">27&#160;</span>Pero Jesús quilij ijcuín: </div>
<div class='p'>―Xicahua achto ma ixuican in coneme judíos ica ne Tajtoltzin de Dios. Porín amo cualiquisa ma se quincuilis in tacualis den coneme huan ma se quintamaca itzcuintzitzin. </div>
<div class='p'>
<span class="verse" id="MK7_28">28&#160;</span>Huan in sihuat quinanquilij ijcuín: </div>
<div class='p'>―Quema catzin, masqui tejuan queme yesquíaj itzcuintzitzin, pero timotaololohuilíaj mesajtampa huan ticuaj nochi in Tajtoltzin de Dios ten panxinij den coneme judíos. </div>
<div class='p'>
<span class="verse" id="MK7_29">29&#160;</span>Ijcuacón Jesús quilij in sihuat ijcuín: </div>
<div class='p'>―Cuali yetoc ten tejua tiquijtoa. Ica ya nojón nimitzilía que xiyó mochan huan xicmati que ne amocuali ejecat quisac ya de mosuapil. </div>
<div class='p'>
<span class="verse" id="MK7_30">30&#160;</span>Huan cuac in sihuat ajsic ne ichan, ijcuacón ipa quisac ya itech isuapil in amocuali ejecat, huan ijcón in suapil tamatcahuetztoya ya. </div>
<div class='s'>Nican tajtoa de queniu Jesús quipajtij se tagat ten amo tacaqui nión tajtoa </div>
<div class='p'>
<span class="verse" id="MK7_31">31&#160;</span>Huan queman Jesús mocuepac ya de ne tal de monotza Tiro, ijcuacón Yejuatzin panotiquisac campa pueblo de Sidon huan yajqui marteno de Galilea, huan panotiaya tech nintalteno de pohuía Decápolis, de ne májtacti pueblos. 
<span class="verse" id="MK7_32">32&#160;</span>Huan cualcuilijque campa Jesús yetoya se tagat ten amo tacaquía huan no amo yec tempanhuetzía. Huan quitatatautilijque Jesús ma momacpaltalisquía tech yejua para ijcón ma pajtisquía. 
<span class="verse" id="MK7_33">33&#160;</span>Huan Jesús cuiyac ne tagat quixexeloj iselti de tagayot. Huan Jesús momajpilcalaquic itech inacas ne cocoxque. Huan momachijchihuic huan niman quimatocac inenepil. 
<span class="verse" id="MK7_34">34&#160;</span>Huan Jesús moixajocuic, huan ajco tachíac eluiyac, huan ajco yolnejsihuic, huan quijtoj ijcuín: </div>
<div class='p'>―Efata ―quijtosnequi: Ma tatapohuican. </div>
<div class='p'>
<span class="verse" id="MK7_35">35&#160;</span>Huan nimantzin motapouque inacasuan huan tojtomic inenepil huan ijcón cuali tatajtoaya. 
<span class="verse" id="MK7_36">36&#160;</span>Huan Jesús quinnajnahuatij in tagayot ma amo aquen quitapohuican de toni mochihuac. Huan ijcón queme Yejuatzin quinnajnahuati, pero yejuan cachi oc quitetapohuiayaj. 
<span class="verse" id="MK7_37">37&#160;</span>Huan ica nojón telsenca mohuelitayaj in tagayot huan quijtoayaj ijcuín: </div>
<div class='p'>―Nochi ten Jesús quichihuac semi cuali, huan naquen amo tacaqui, Jesús quintacaquiltía; huan naquen amo yectajtoa, Jesús quinchihua ma tajtocan.  </div>
<div class='psalmlabel' id='MK8_0'> 8</div>
<div class='s'>Nican tajtoa de queniu Jesús Temaquixtijque quintamacac nahui mil tagayot </div>
<div class='r'>(Mt. 15.32‑39) </div>
<div class='p'>
<span class="verse" id="MK8_1">1&#160;</span>Huan tech nojón tonalme míac tagayot mosentilijque huan amo quipiayaj toni cuasque. Huan Jesús quinnotzac imomachtijcahuan huan quinilij ijcuín: </div>
<div class='p'>
<span class="verse" id="MK8_2">2&#160;</span>―Niquinyolicnelía de nijín tagayot porín quipíaj eyi tonal ya nohuan yetocque, huan amo quipíaj ten cuasque. 
<span class="verse" id="MK8_3">3&#160;</span>Huan tacán ijcón niquintitanis in tagayot ninchan huan amo niquintamacas, ijcuacón mayancahuetzitihue cuac yasque tech in ojti. Porín sequin hualajque de semi huejca. </div>
<div class='p'>
<span class="verse" id="MK8_4">4&#160;</span>Huan in imomachtijcahuan quinanquilijque Jesús ijcuín: </div>
<div class='p'>―¿Pero queniu huelis se quintamiixhuitis ica míac tacualis nochi nijín tagayot campa nijín tayiucan? Pues amo huelis. </div>
<div class='p'>
<span class="verse" id="MK8_5">5&#160;</span>Huan Yejuatzin quintajtanij ijcuín: </div>
<div class='p'>―¿Canachi panes nanquinpíaj? </div>
<div class='p'>Huan yejuan tananquilijque ijcuín: </div>
<div class='p'>―Chicome. </div>
<div class='p'>
<span class="verse" id="MK8_6">6&#160;</span>Huan ijcón in Jesús quinnajnahuatij in tagayot ma motalican ne talixco. Huan Yejuatzin quincuic in chicome panes huan quitasojcamachilij Dios, huan quincojcotonac in pan, huan quinmactij imomachtijcahuan ma yejuan quinxejxelohuilican ne tagayot. 
<span class="verse" id="MK8_7">7&#160;</span>Huan no quipiaya sequi pescados, huan no ijcón Jesús quintiochihuac huan quinnajnahuatij imomachtijcahuan ma quinxejxelohuilican in tagayot. 
<span class="verse" id="MK8_8">8&#160;</span>Huan nochi in tagayot tacuajque huan ixuicque. Huan de ompa imomachtijcahuan quiololojque chicome chiquihuit pexonic de ne pan cojcotol ten mocahuac. 
<span class="verse" id="MK8_9">9&#160;</span>Huan naquen tacuajque catca queme nahui mil taca. Huan de ompa Jesús quinnahuatijtehuac in tagayot. 
<span class="verse" id="MK8_10">10&#160;</span>Nimantzin Yejuatzin calayic tech in barco ihuan nochi imomachtijcahuan huan ajsicque campa pueblojcopaca de Dalmanuta. </div>
<div class='s'>Nican tajtoa de queniu in fariseos quitajtanilijque Jesús ma quinnextili se cuali nescayot de Dios </div>
<div class='r'>(Mt. 16.1‑4; Lc. 12.54‑56) </div>
<div class='p'>
<span class="verse" id="MK8_11">11&#160;</span>Ijcuacón hualajque in fariseos huan peuque motajtoltehuijque ihuan Jesús porín quinequíaj quitepotamisque Jesús tech tajtacol. Yejuan quitajtaniliayaj ma Jesús ma quinmacasquía se nexcuitil de ne eluiyactzinco. 
<span class="verse" id="MK8_12">12&#160;</span>Huan Yejuatzin ajco yolnejsihuic huan quijtoj ijcuín: </div>
<div class='p'>―¿Queyé nannechtajtanilíaj tensá nexcuitil para namejuan ten axcan nanyoltocque? De yec melau ten namechilía, Dios amo namechmactilis se nexcuitil para namejuan ten nanyoltocque axcan. </div>
<div class='p'>
<span class="verse" id="MK8_13">13&#160;</span>Huan de ompa Jesús quincahuac in tagayot, huan yajqui calaquito tech se barco huan quipanahuijque in mar huan ajsito ne sentapalpa den mar. </div>
<div class='s'>Nican Jesús Temaquixtijque quinmachtij de ne tamajmahualis de tajtacol ten cuica in tamachtilis de fariseos </div>
<div class='r'>(Mt. 16.5‑12) </div>
<div class='p'>
<span class="verse" id="MK8_14">14&#160;</span>Huan imomachtijcahuan de Jesús quelcauque ya de cuicasque tacualis ten monequía, huan quipiayaj sayó se pantzin tech in barco. 
<span class="verse" id="MK8_15">15&#160;</span>Huan Jesús quinnajnahuatilij ijcuín: </div>
<div class='p'>―Xiquitacan huan xicpiacan cuidado de ne tamachtilis ten quipíaj in fariseos huan ten quipíaj in rey Herodes, porín ne tamachtilis temajmahua ica tajtacol. </div>
<div class='p'>
<span class="verse" id="MK8_16">16&#160;</span>Huan ica nijín tajtol pehuac motajtoltehuiayaj imomachtijcahuan huan quijtojque ijcuín: </div>
<div class='p'>―Achá ijcón techilía porín amo ticualicque tacualis. </div>
<div class='p'>
<span class="verse" id="MK8_17">17&#160;</span>Huan Jesús quinyolojixmatic huan quinilij ijcuín: </div>
<div class='p'>―¿Queyé nanmotajtoltehuijtocque que amo nanquipíaj tacualis? Mota que ayamo nanquimatilíaj nión nancajsicamatilíaj notanextililis. ¿Xe semi namejuan semi nanyolpipicticque oc de namotamachilis de amo nanquiselisque in Tajtoltzin de Dios? 
<span class="verse" id="MK8_18">18&#160;</span>Huan nanquipíaj namoixtololohuan, ¿xe amo nantachíaj? Huan nanquipíaj namonacasuan, ¿xe amo nantacaquij? Huan, ¿xe amo nanquelnamiquij? 
<span class="verse" id="MK8_19">19&#160;</span>Cuac Nejuatzin nicxejxeloj in macuil panes para in macuil mil tagayot, ijcuacón, ¿canachi chiquihuit pexonic de ne pan cojcotol ten namejuan nanquiololojque? </div>
<div class='p'>Huan yejuan tananquilijque ijcuín: </div>
<div class='p'>―Majtactiomomen. </div>
<div class='p'>
<span class="verse" id="MK8_20">20&#160;</span>Huan no Jesús quintajtoltij ijcuín: </div>
<div class='p'>―Cuac nicxejxeloj nahui panes para in nahui mil tagayot, ijcuacón, ¿canachi chiquihuit pexonic de pan cojcotol nanquiolojque? </div>
<div class='p'>Huan yejuan tananquilijque ijcuín: </div>
<div class='p'>―Chicome. </div>
<div class='p'>
<span class="verse" id="MK8_21">21&#160;</span>Huan Jesús quinilij ijcuín: </div>
<div class='p'>―¿Queyé ayamo nancajsicamatij in huejueyin chihualisme ten nicchiutinemi? </div>
<div class='s'>Nican tajtoa de queniu Jesús Temaquixtijque quitachialtij se cocoxque ijcoptoc campa ne pueblo de Betsaida </div>
<div class='p'>
<span class="verse" id="MK8_22">22&#160;</span>Huan Jesús ajsic niman tech in pueblo de Betsaida. Ijcuacón cualcuilijque se tagat ijcoptoya, huan quitatautijque Jesús ma quimatocasquía para quipajtisquía. 
<span class="verse" id="MK8_23">23&#160;</span>Huan Jesús quimaquitzquij in tagat ijcoptoya, huan cuiyac calampa den pueblo. Huan quixacualoj ica ichijchi huan quixmapachoj, huan niman quitajtanij xa tensá quitaya. 
<span class="verse" id="MK8_24">24&#160;</span>Huan in tagat ten ijcoptoya niman tachíac, huan quijtoj ijcuín: </div>
<div class='p'>―Niquinita tagayot majyá cuoume, pero no niquinita nenemij. </div>
<div class='p'>
<span class="verse" id="MK8_25">25&#160;</span>Huan niman ocsepa Jesús quixmapachoj huan quichihualtij ma yec tachía. Huan niman quiselij tachialis in cocoxque huan tachíac de huejca huan yec tachíac nochi. 
<span class="verse" id="MK8_26">26&#160;</span>Huan Jesús quititanic nichan huan quinahuatij ijcuín: </div>
<div class='p'>―Amo xiyó tech ne pueblito, huan nión naquen xictapohui tech ne pueblo. </div>
<div class='s'>Nican tajtoa de queniu Pedro quiyequilij que Jesús Yejuatzin in Cristo Temaquixtijque </div>
<div class='r'>(Mt. 16.13‑20; Lc. 9.18‑21) </div>
<div class='p'>
<span class="verse" id="MK8_27">27&#160;</span>Ijcuacón quisque Jesús ihuan imomachtijcahuan huan yajque tech in pueblos ten pohuía Cesarea de Filipo. Huan cuac ojtocatoc ya, ijcuacón Jesús quintajtanij imomachtijcahuan ijcuín: </div>
<div class='p'>―¿Toni quijtoaj in tagayot que niaconi Nejuatzin? </div>
<div class='p'>
<span class="verse" id="MK8_28">28&#160;</span>Huan yejuan tananquilijque ijcuín: </div>
<div class='p'>―Sequin quijtoaj que Tejuatzin tion Juan Taahuijque. Huan ocsequin quijtoaj que Tejuatzin tion Elías. Huan ocsequin quijtoaj que Tejuatzin tionacsá den huejcautanahuatiani de Dios. </div>
<div class='p'>
<span class="verse" id="MK8_29">29&#160;</span>Ijcuacón Jesús quintajtoltij ijcuín: </div>
<div class='p'>―Huan namejuan, ¿toni nanquixejecoaj niaconi Nejuatzin? </div>
<div class='p'>Huan tananquilij Pedro ijcuín: </div>
<div class='p'>―Tejuatzin tion Cristo in Temaquixtijcatzin. </div>
<div class='p'>
<span class="verse" id="MK8_30">30&#160;</span>Huan Jesús quinnahuatij ma amo aquen quilisquíaj que Yejuatzin Temaquixtijcatzin in Cristo. </div>
<div class='s'>Nican Jesús Temaquixtijque quintetapohuij imomachtijcahuan que ejcotoc ya imiquilis </div>
<div class='r'>(Mt. 16.21‑28; Lc. 9.22‑27) </div>
<div class='p'>
<span class="verse" id="MK8_31">31&#160;</span>Huan Jesús pehuac quinmachtíaj imomachtijcahuan ijcuín: </div>
<div class='p'>―Semi monequi que nejua ni Yectagatzin ma semi nitajyohuis. Huan in huehuentzitzin huan in tayecancatiopixcame huan in tanextiliani de tanahuatil de Moisés, nochi nijín tayecanani, yejuan nechixnamiquisque huan nechtelchihuasque ma nimiqui. Ta, ocsepa nipanquisas intzalan in ánimajme niyoltoc ipan eyi tonalica. </div>
<div class='p'>
<span class="verse" id="MK8_32">32&#160;</span>Huan Jesús quinyequixilij nijín tanemilis. Ijcuacón Pedro quixeloj Jesús seco, huan ompa pehuac quixajua ica por nitajtolis. 
<span class="verse" id="MK8_33">33&#160;</span>Huan Yejuatzin moixcuepac campa yetoyaj imomachtijcahuan huan quixajuac Pedro huan quilij ijcuín: </div>
<div class='p'>―Ximijcuani noixpan Pedro, majyá titanemilijtoc queme Satanás in amocuali. Huan amo ticmatilía in tanemililis de Dios. Ta, sayó ne tamachilis den tagayot. </div>
<div class='p'>
<span class="verse" id="MK8_34">34&#160;</span>Ijcuacón Jesús quinnotzac nochi in tagayot pero quinilij imomachtijcahuan ijcuín: </div>
<div class='p'>―Tacán acsá quinequi nechtoctilijtiyás, ijcuacón ma quicautehua ne tanejnequilis de yejua san; huan ma quixijco in cruztzin ten cualcuis in tajyohuilis huan ma nechtacamatiu huan ma nechtoctilijtiu. 
<span class="verse" id="MK8_35">35&#160;</span>Huan nochi neques ten quinequij moyecpialtisque huan quimaquixtisque ninnemilis, yejuan nochi quipolosque in ninnemilis. Pero nochi neques ten quipolosque ninnemilis ica por Nejuatzin huan porín in cuali Tajtoltzin den nemaquixtilis, yejuan nojonque cajsisque ninnemilis huan no ne nemaquixtilis. 
<span class="verse" id="MK8_36">36&#160;</span>Huan, ¿toni quihueyipías in tagat como moaxcatisquía nochi nijín senmanahuac huan niman quipolos nitalnamiquilis? 
<span class="verse" id="MK8_37">37&#160;</span>Oso, ¿toni taxtahuil huelis quitemacas in tagat ica por niyolo cuac yejua cajsicamatis que quipoloj ya ninemilis? 
<span class="verse" id="MK8_38">38&#160;</span>Ma tiquijtocan que acsá mopinaucamati de Nejuatzin huan de notajtoltzin cuac yejua monojnotztos ihuan in talticpacuani, neques ten tajtacolejque ten axcan nemij huan amo quitacamatij Dios. Como yejua mopinaucamatij de Nejuatzin, ijcuacón no nimopinaucamatis de yejua cuac Nejuatzin in Yectagatzin nihualas ica ichicaucahuelilis de Notajtzin Dios ihuan in ángeles chipauque.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Huan no Jesús quinilij in tacaquini ijcuín: </div>
<div class='p'>―De yec melau ten namechilía que senme de namejuan ten nican nanyetocque, amo nanmiquisque hasta queman nanquitasque que nihualas ya huan nimomasoutoc ya huan niquinyecanas notaneltocahuan ica nihueyichicahualis de Dios. </div>
<div class='s'>Nican tajtoa de que Jesús Temaquixtijque nocta mopapatac quenín tamatic inixpan imomachtijcahuan </div>
<div class='r'>(Mt. 17.1‑13; Lc. 9.28‑36) </div>
<div class='p'>
<span class="verse" id="MK9_2">2&#160;</span>Huan chicuasen tonal satepan Jesús quinuiyac Pedro, huan in Jacobo, huan in Juan, huan yajque tejcotoj seco itech se tepet huejcapan. Huan ompa Jesús mopapataya quen tamatic ninixpan. 
<span class="verse" id="MK9_3">3&#160;</span>Huan nitilma pehuac cualtzin pepetaca semi istac queme yesquía secti, huan amo ongac aquen tapacque nican talticpac huelisquía ijcón quichihuasquía ma tel istac queme nijín. 
<span class="verse" id="MK9_4">4&#160;</span>Huan monextijque Elías ihuan Moisés, yejuan huejcautanahuatiani de Dios, huan peuque monojnotzayaj ihuan Jesús. 
<span class="verse" id="MK9_5">5&#160;</span>Huan in Pedro quitajtolcotonac Jesús huan quilij ijcuín: </div>
<div class='p'>―Notamachtijcau, semi cualtzin para tejuan que tiyetocque nican. Ma ticchijchihuacan eyi xajcaltzitzin, se para tejuatzin huan se para Moisés, huan ocsé para Elías. </div>
<div class='p'>
<span class="verse" id="MK9_6">6&#160;</span>Pues imomachtijcahuan semi moucacuicque ya, huan ica nojón Pedro amo quimatía oc toni quijtos. 
<span class="verse" id="MK9_7">7&#160;</span>Ijcuacón hualtemoc se mixtepet huan quinquemiloco, huan mixtzalan mocayic se tajtolis ten quijtoaya ijcuín: </div>
<div class='p'>―Yejuatzin ya nijín Notasojconetzin. Xicaquilican ca cuali Yejuatzin. </div>
<div class='p'>
<span class="verse" id="MK9_8">8&#160;</span>Huan niman cuac huelis tatachiasque, ijcuacón amo aquen quitacque oc. Ta, sayó Jesús iselti. </div>
<div class='p'>
<span class="verse" id="MK9_9">9&#160;</span>Huan cuac nochi imomachtijcahuan temocque de tepet, ijcuacón Jesús quinnajnahuatij ijcuín: </div>
<div class='p'>―Amo aquen xiquilican teyi den nanquitacque ya. Ta, ma xicchiacan hasta satepan den Nejuatzin ni Yectagatzin nipanquisas niyoltoc itzalan in ánimajme. </div>
<div class='p'>
<span class="verse" id="MK9_10">10&#160;</span>Huan ijcón imomachtijcahuan quichtacamatoyaj san, pero motajtoltiayaj yejuan san, huan quijtojque ijcuín: </div>
<div class='p'>―¿Toni quijtosnequi nijín tajtol de que Yejuatzin panquisas yoltoc itzalan in ánimajme? </div>
<div class='p'>
<span class="verse" id="MK9_11">11&#160;</span>Ijcuacón imomachtijcahuan quitajtanilijque Jesús: </div>
<div class='p'>―Huan ne tanextiliani den tanahuatil de Moisés, ¿queyé yejuan quijtoaj que achto monequi ma huiqui in tanojnotzque Elías achtopa que hualas in Cristo Temaquixtijque? </div>
<div class='p'>
<span class="verse" id="MK9_12">12&#160;</span>Huan Jesús quinnanquilij ijcuín: </div>
<div class='p'>―Yec melau Elías huala achtopa que Nejuatzin nihuala huan yejua tayejyectalij nochi para Nejuatzin. Huan, ¿toni quijtoa in Tajcuilolamatzin de Dios de Nejuatzin ni Yectagatzin? Quijtoa que Nejuatzin Yectagatzin nihueyitajyohuis huan niyesqui tamohuispolol ninixpan in tagayot. 
<span class="verse" id="MK9_13">13&#160;</span>Huan Nejuatzin namechilía que Elías huala ya, huan in tayecanani quichihuilijque nochi ten quinecque, porín ijcón tajcuiliutoc ya de yejua tech in Tajcuilolamatzin. </div>
<div class='s'>Nican tajtoa de queniu Jesús Temaquixtijque quipatij se telpoch ten quipiaya iyolijtic se amocuali ejecat </div>
<div class='r'>(Mt. 17.14‑21; Lc. 9.37‑43) </div>
<div class='p'>
<span class="verse" id="MK9_14">14&#160;</span>Huan cuac ajsicque Jesús ihuan Pedro huan Jacobo huan Juan campa yetoyaj ocsequin imomachtijcahuan, ijcuacón quinitac Jesús huel míac tagayot huan quiyehualotoyaj. Huan no yetoyaj ne tanextiliani den tanahuatil de Moisés. Huan yejuan motajtoltehuijtoyaj ihuan imomachtijcahuan de Jesús. 
<span class="verse" id="MK9_15">15&#160;</span>Huan nimantzin cuac in tagayot quitacque Jesús, ijcuacón quimoucaitacque, huan hual motalojque campa Yejuatzin huan quitajpalocoj. 
<span class="verse" id="MK9_16">16&#160;</span>Huan Jesús quintajtoltij imomachtijcahuan ijcuín: </div>
<div class='p'>―¿Tonica nanmotajtoltehuijtocque? </div>
<div class='p'>
<span class="verse" id="MK9_17">17&#160;</span>Huan tananquilij senme den ompa yetoyaj ijcuín: </div>
<div class='p'>―Notamachtijcau, nimitzualcuilía nooquichpil ten quipía iyolijtic se amocuali ejecat den amo quicahua ma tajto. 
<span class="verse" id="MK9_18">18&#160;</span>Huan campa yesqui cajsi nijín amocuali ejecat, ompa quiquitzquía in telpoch huan quitatamota talpan. Huan in telpoch tenposoni huan tennanatzoca huan melaxtía. Huan niquintajtanilijca momomachtijcahuan ma quicalanquixtican in amocuali ejecat pero yejuan amo huelque. </div>
<div class='p'>
<span class="verse" id="MK9_19">19&#160;</span>Ijcuacón Jesús quinnanquilij ijcuín: </div>
<div class='p'>―¡Ay de namejuan ten amo nantaneltocaj! ¿Canachi tonalme quipía de que niyetos namohuan? ¿Canachi tonalme quipía de que nitaxicos como amo nanyectacuautamati nohuan? Xicualican nican in telpoch. </div>
<div class='p'>
<span class="verse" id="MK9_20">20&#160;</span>Huan ijcón yejuan cualicque. Huan cuac in amocuali ejecat quitac Jesús, ijcuacón quiteltzetzeloj in telpoch. Huan in telpoch huetzic talpan motetecuinojtinemía huan tenposonía. 
<span class="verse" id="MK9_21">21&#160;</span>Ijcuacón Jesús quitajtanilij in tetajtzin ijcuín: </div>
<div class='p'>―¿Quemanían ya ijcón pehuac mochihuac? </div>
<div class='p'>Huan itajtzin quinanquilij ijcuín: </div>
<div class='p'>―Desde queman yejua tzictzin catca. 
<span class="verse" id="MK9_22">22&#160;</span>Huan miacpa ya nijín amocuali ejecat quitatamotac notelpoch itech in tit huan itech in at para quimictisquía. Pero como tejuatzin tionuelis ticonchihuas tensá, xitechonicneli huan xitechonpalehui. </div>
<div class='p'>
<span class="verse" id="MK9_23">23&#160;</span>Huan Jesús quinanquilij ijcuín: </div>
<div class='p'>―Como tejua tihuelis titacuautamatis notech, cualtzin ya, porín nochi naquen yec tacuautamati notech, yejua ne nochi hueli quichihuas. </div>
<div class='p'>
<span class="verse" id="MK9_24">24&#160;</span>Huan ijcón in tetajtzin tzajtzic huan quilij ijcuín: </div>
<div class='p'>―Nitacuautamatic ya, huan xinechonpalehui cuac amo mohuan niyectacuautamatis. </div>
<div class='p'>
<span class="verse" id="MK9_25">25&#160;</span>Huan queman Jesús quinitac in tagayot mohualtojtopehuayaj, ijcuacón Yejuatzin quichicaucanahuatij in amocuali ejecat ijcuín: </div>
<div class='p'>―Tejua in amocuali ejecat ten quichihua ma amo tajtoa huan ma amo tacaqui in telpoch, Nejuatzin nimitzilía, xiquisa itech nijín telpoch huan amo ocsepa xicalaquiti itech oc. </div>
<div class='p'>
<span class="verse" id="MK9_26">26&#160;</span>Ijcuacón in amocuali ejecat tzajtzic huan quiteltzetzeloj in telpoch huan quisac. Huan in telpoch mocahuac queme miquet huan miacque quijtoayaj ijcuín: </div>
<div class='p'>―Miyic ya in telpoch. </div>
<div class='p'>
<span class="verse" id="MK9_27">27&#160;</span>Pero Jesús quimaquitzquij huan quipalehuic huan moquetzac in telpoch. </div>
<div class='p'>
<span class="verse" id="MK9_28">28&#160;</span>Huan de ompa Jesús calayic nichan huan imomachtijcahuan ichtaca quitajtoltijque ijcuín: </div>
<div class='p'>―¿Queyé tejuan amo tihuelque ticalanquixtijque ne amocuali ejecat? </div>
<div class='p'>
<span class="verse" id="MK9_29">29&#160;</span>Huan Jesús quinnanquiilij ijcuín: </div>
<div class='p'>―Nijín taman amocuali ejecat sayó se quicalanquixtía ica ne tatautilis ihuan Dios huan ica ne sahualis. </div>
<div class='s'>Nican Jesús Temaquixtijque quinnejmachtij imomachtijcahuan ica ojpa que ejcotoc imiquilis </div>
<div class='r'>(Mt. 17.22‑23; Lc. 9.43‑45) </div>
<div class='p'>
<span class="verse" id="MK9_30">30&#160;</span>Huan cuac quisque de ne talme, ijcuacón Jesús ihuan imomachtijcahuan yajque nejnentinemiayaj Galileajcopaca. Huan Jesús amo quinequía ma aca quimatisquía can Yejuatzin yetosquía. 
<span class="verse" id="MK9_31">31&#160;</span>Huan Jesús quinequía quinmachtis imomachtijcahuan ninseltij. Huan Jesús quinilij imomachtijcahuan ijcuín: </div>
<div class='p'>―Nejuatzin ni Yectagatzin huan nechtemactisque inmaco in tagayot huan nechmictisque. Huan ipan eyi tonal satepan de nimictosquía, nipanquisas niyoltoc itzalan in ánimajme. </div>
<div class='p'>
<span class="verse" id="MK9_32">32&#160;</span>Huan yejuan imomachtijcahuan amo cajsicamatiayaj nijín tanojnotzalis huan quimohuiliayaj para quitajtoltisque. </div>
<div class='s'>Nican tajtoa de queniu Jesús Temaquixtijque quinmachtij imomachtijcahuan de aconi yesqui in cachi hueyi tayecanque </div>
<div class='r'>(Mt. 18.1‑5; Lc. 9.46‑48) </div>
<div class='p'>
<span class="verse" id="MK9_33">33&#160;</span>Huan ejcocque itech pueblo de Capernaum huan cuac yetoyaj calijtic, ijcuacón Jesús quintajtoltij imomachtijcahuan ijcuín: </div>
<div class='p'>―¿Tonica nanmotajtoltehuiayaj tech in ojti? </div>
<div class='p'>
<span class="verse" id="MK9_34">34&#160;</span>Huan ijcón imomachtijcahuan motentamatilijque san, porín tech ojti motajtoltehuijtoyaj ica nijín tamachilis: </div>
<div class='p'>―¿Catiyejua den imomachtijcahuan de Jesús yesqui in cachi hueyi tayecanque? </div>
<div class='p'>
<span class="verse" id="MK9_35">35&#160;</span>Ijcuacón in Jesús motalij, huan quinnotzac imomachtijcahuan huan quinilij ijcuín: </div>
<div class='p'>―Tacán acsá quinequi mochihuas tayecanque, ijcuacón yejua ne quipía de mochihuas tacuitapanenque de nochin, huan tetaquehual de nochin. </div>
<div class='p'>
<span class="verse" id="MK9_36">36&#160;</span>Huan Jesús quimaquitzquij se oquichpilconet, huan quitalij intzalan imomachtijcahuan, huan quinapaloj in conet huan quinilij imomachtijcahuan ijcuín: </div>
<div class='p'>
<span class="verse" id="MK9_37">37&#160;</span>―Huan como acsá quiselisquía se conet queme nijín, ten quipía ne yec tacuautamatilis tech notocay, ijcuacón yejua ne no nechselis nejua. Huan como acsá nechselía Nejuatzin, amo nejua san quiselía. Ta, no quiselía Totajtzin Dios naquen nechualtitanic. </div>
<div class='s'>Nican Jesús Temaquixtijque quinmachtij in tacaquini de naquen amo techixnamiqui, yejua ne techpalehuía </div>
<div class='r'>(Lc. 9.49‑50; Mt. 10.42) </div>
<div class='p'>
<span class="verse" id="MK9_38">38&#160;</span>Huan Juan quilij Jesús ijcuín: </div>
<div class='p'>―Tamachtijque, tiquitacque se tagat quincalanquixtij in amocuali ejecame ica in chicahualis de motocay, pero amo pohuía tohuan. Huan tictacahualtijque ma amo ijcón quichihuas, porín amo pohuía tohuan. </div>
<div class='p'>
<span class="verse" id="MK9_39">39&#160;</span>Huan Jesús quinanquilij ijcuín: </div>
<div class='p'>―Amo xictacahualtican, porín amo ongac acsá ten hueli quichihuas se mohuiscachihualis ica in chicahualis de notocay, huan de ompa huelis nechtelijitos. 
<span class="verse" id="MK9_40">40&#160;</span>Porín naquen amo techtahuelita, yejua ne techpalehuía. 
<span class="verse" id="MK9_41">41&#160;</span>Huan como acsá namechmactisquía tzictzin at porín quitasojta notocay, oso como acsá namechpalehuisquía sayó porín namejuan nanpohuij ihuan Cristo Temaquixtijque, ijcuacón de melau ten namechilía que ne tagat quiyecselis ne tetayocolil de Dios. </div>
<div class='s'>Nican Jesús Temaquixtijque quinmachtij de se tagat ten quitepotamía ocsé tagat tech in tajtacol </div>
<div class='r'>(Mt. 18.6‑9; Lc. 17.1‑2) </div>
<div class='p'>
<span class="verse" id="MK9_42">42&#160;</span>Huan como acsame quitepotamíaj tech in tajtacol se de nijín conetzitzin ten nohuan tacuautamatij, ijcuacón cachi cuali para yejuan ma se quinquechpilohuili se hueyi tet de ica tacuechoa, huan ma se quintamota aijtic in taca ihuan in tet. 
<span class="verse" id="MK9_43">43&#160;</span>Huan tacán momay mitztepotamía tech in tajtacol, ijcuacón xicotona. Porín cachi cuali ticalaquis tech in yec nemilis timacotoltic, huan que ticpiasquía ome momahuan, huan tiyás mictan campa tatzacuiltilis, huan campa ne tit ten amo queman hueli sehuis. 
<span class="verse" id="MK9_44">44&#160;</span>Porín ompa in miqueocuilime tacuajtocque huan amo miquij huan in tit amo queman sehuis. 
<span class="verse" id="MK9_45">45&#160;</span>Huan tacán mometz mitztepotamía tech in tajtacol, ijcuacón xicotona. Cachi cuali ticalaquis tech in yec nemilis timetzcotoltic, huan que ticpiasquía ome mometzuan, huan tiyás mictan campa tatzacuiltilis, huan campa in tit amo hueli sehuis. 
<span class="verse" id="MK9_46">46&#160;</span>Porín ompa in miqueocuilime tacuajtocque huan amo miquij, huan ne tit amo queman sehuis. 
<span class="verse" id="MK9_47">47&#160;</span>Huan tacán moixtololo mitztepotamía tech in tajtacol, ijcuacón xiquixti. Porín cachi cuali ticalaquis ca se moixtololo campa Dios momasoutos ica ichicahualis huan que ticpiasquía ome moixtololohuan huan tiyás mictan campa tatzacuiltilis. 
<span class="verse" id="MK9_48">48&#160;</span>Porín ompa in miqueocuilime tacuajtocque huan amo miquij, huan in tit amo queman sehuis. 
<span class="verse" id="MK9_49">49&#160;</span>Huan tinochin Dios techyolchipahuas ica tit. Huan nochi nemactil ten ticuicaj iixpantzinco Dios, yejua ne Yejuatzin quichipahuas ica istat. 
<span class="verse" id="MK9_50">50&#160;</span>Semi cuali in istat; pero tacán in istat quipoloa nipoyeca, ijcuacón, ¿quenín huelis se quitatequiutis ocsepa? Xicpiacan ne yolchipahualis itech namejuan, queme istat tachipahuac; huan xicpiacan ne yolsehuilis se huan ocsé.  </div>
<div class='psalmlabel' id='MK10_0'> 10</div>
<div class='s'>Nican tajtoa de queniu Jesús Temaquixtijque quinnextilij in tacaquini de ne sihuacacahualis huan de ne tagacacahualis </div>
<div class='r'>(Mt. 19.1‑12; Lc. 16.18) </div>
<div class='p'>
<span class="verse" id="MK10_1">1&#160;</span>Moquetzteu de ompa huan yajqui Jesús Judeajcopaca huan analpa den hueyíat de monotza Jordán. Huan nochi in pueblojuani mosentilijque campa Yejuatzin, huan ocsepa pehuac Jesús quinnextilía queme ipa. 
<span class="verse" id="MK10_2">2&#160;</span>Ijcuacón motoquijque in fariseos campa Yejuatzin huan quitajtoltijque para ijcón huelis quiejecosque nitanemililis de Jesús. Huan yejuan quitajtanilijque Jesús ijcuín: </div>
<div class='p'>―¿Cox quitecahuilía itanahuatil de Moisés de que se tagat ma mosihuacahua? </div>
<div class='p'>
<span class="verse" id="MK10_3">3&#160;</span>Huan Jesús quinnanquilij ijcuín: </div>
<div class='p'>―¿Toni namechnajnahuatij ya in Moisés? </div>
<div class='p'>
<span class="verse" id="MK10_4">4&#160;</span>Ijcuacón yejuan quinanquilijque ijcuín: </div>
<div class='p'>―Moisés quitecahuilij ma se quimacas se isihuau se tajcuilolamat de ne sihuacacahualis para ijcón mosihuacahuasque. </div>
<div class='p'>
<span class="verse" id="MK10_5">5&#160;</span>Huan Jesús quinilij ijcuín: </div>
<div class='p'>―Moisés namechmacac ne tanahuatil porín namejuan semi nanyolpipicticque de namotamachilis huan amo nanquitacamatinemij Dios Itajtoltzin. 
<span class="verse" id="MK10_6">6&#160;</span>Pero cuac Dios quichijchihuac in talticpac huan in eluiyac, ijcuacón Yejuatzin quinchijchihuac ome taman, tagat huan in sihuat. 
<span class="verse" id="MK10_7">7&#160;</span>Ica ya nojón se tagat quincahuas nitajtzin huan inanajtzin huan mosentilis ihuan isihuau. 
<span class="verse" id="MK10_8">8&#160;</span>Huan in ome mocahuaj sansé san; huan ijcón amo omen oc yesque. Ta, sayó se. 
<span class="verse" id="MK10_9">9&#160;</span>Ica nojón in tagat huan sihuat ten Dios quinsentilij namicuani ya, yejuan nojonques ma amo se tagat quinxelos oc. </div>
<div class='p'>
<span class="verse" id="MK10_10">10&#160;</span>Huan cuac ocsepa yetoyaj calijtic, ijcuacón imomachtijcahuan quitajtoltijque Jesús de ne tanojnotzalis de namicuani. 
<span class="verse" id="MK10_11">11&#160;</span>Huan Jesús quinilij ijcuín: </div>
<div class='p'>―Tacán se tagat mosihuacahuas huan quimactis se amat tenica ixnesis que mosesecocauque ya, huan de ompa monamictiti ocsepa, ne tagat motajtacolmacas de suapapatalis ica ne achto sihuat. 
<span class="verse" id="MK10_12">12&#160;</span>Huan tacán se tesihuau quicahuas niyoquich huan quimactis se amat de ne cajcahualis, huan de ompa monamictiti ocsepa, ijcuacón ne tesihuat motajtacolmacas de tagapapatalis ica ne achto iyoquich porín poutoc oc ihuan ne itayecancayoquich. </div>
<div class='s'>Nican tajtoa de que Jesús Temaquixtijque quintiochihuac in coneme </div>
<div class='r'>(Mt. 19.13‑15; Lc. 18.15‑17) </div>
<div class='p'>
<span class="verse" id="MK10_13">13&#160;</span>Huan cualcuiliayaj campa Jesús sequin coneme para ma Jesús quintiochihuas huan para ma quincuamapacho. Huan imomachtijcahuan peuque quintacahualtiayaj neques ten quintenextiliayaj ninconehuan iixpan in Jesús. 
<span class="verse" id="MK10_14">14&#160;</span>Huan queman quitac Jesús que quintzajtzacuiliayaj in coneme, ijcuacón cualanic Yejuatzin huan quinilij imomachtijcahuan ijcuín: </div>
<div class='p'>―Xiquincahuacan coneme ma hualacan nohuan huan amo xiquintacahualtican. Huan no namechilía que nochi naquen motemacas nohuan ma niquinyolyecana, ijcón queme ne coneme, yejuan nojonques Dios quinyolyecantiyás ica ihueyichicahualis. 
<span class="verse" id="MK10_15">15&#160;</span>Huan de yec melau ten namechilía: Semi monequi ximochihuacan queme nijín coneme ten motemactijque nomaco. Huan tacán acsá amo motemactía imaco Yejuatzin queme se conetzin, ijcuacón Dios amo quiyolyecantiyás ne tagat ica ihueyichicahualis. </div>
<div class='p'>
<span class="verse" id="MK10_16">16&#160;</span>Huan Jesús quinmaquitzquij in coneme huan quinnapaloj huan quincuamajpachoj huan ijcón quintiochihuac. </div>
<div class='s'>Nican tajtoa de quenín Jesús Temaquixtijque quinojnotza se telpocat rico </div>
<div class='r'>(Mt. 19.16‑30; Lc. 18.18‑30) </div>
<div class='p'>
<span class="verse" id="MK10_17">17&#160;</span>Huan moojquetzac Jesús huan yaya tech se ojti huan niman hual motaloj se tagat huan motancuaquetzaco iixpantzinco Jesús huan quitajtoltij ijcuín: </div>
<div class='p'>―Tejuatzin, tioncualitamachtijque, ¿toni monequi nicchihuas para nicpías ne yec nemilis ten amo queman tamis? </div>
<div class='p'>
<span class="verse" id="MK10_18">18&#160;</span>Huan Jesús quinilij ijcuín: </div>
<div class='p'>―¿Queyé tinechnotzac que niyolcuali? Porín xicmatique amo ongac aca ocsé oc yolcuali. Ta, sayó se, huan Yejuatzin ya nijín Totajtzin Dios. 
<span class="verse" id="MK10_19">19&#160;</span>Huan tejua ticmati in tanahuatilme de Dios: “Amo xisihuapapatacan; amo xitemictican; amo xitachtequican; amo xitecajcayahuacan; amo xiteili ten xolopijyot. Xiquinmohuiscapohuacan motatajtzin huan monanajtzin”. </div>
<div class='p'>
<span class="verse" id="MK10_20">20&#160;</span>Huan ijcón in telpocat rico tananquilij ijcuín: </div>
<div class='p'>―Tamachtijque, nochi nijín nictacamatihuitz desde cuac nipili oc nicatca huan hasta axcan. </div>
<div class='p'>
<span class="verse" id="MK10_21">21&#160;</span>Huan Jesús quisenitac in telpocat huan quiyolicnelij porín quitasojtac huan quilij ijcuín: </div>
<div class='p'>―Pero se taman mitzpoloa, huan yejua nijín monequi xicchihua: Monequi xiyó xicnamacati nochi ten ticpía huan xiquinxejxelohuili aquen amo teyi quipía. Huan ijcón ticpías se hueyi paquilis huan yec yetolis queme se tetayocolil ihuan Dios nepa eluiyactzinco. Huan de ompa xihuiqui nohuan huan xinechtoctili huan xinechtacamatinemi. </div>
<div class='p'>
<span class="verse" id="MK10_22">22&#160;</span>Huan queman in telpocat rico quicayic nijín tajtolme, ijcuacón niman moyolcocoj huan yajqui motequipachojti ya porín quipiaya semi míac ricojyot nican talticpac. </div>
<div class='p'>
<span class="verse" id="MK10_23">23&#160;</span>Huan Jesús tatachíac nohuiyan huan quinilij imomachtijcahuan ijcuín: </div>
<div class='p'>―Semi ohui para se tagat ten quipía ne hueyi ricojyot ma motemactis inahuactzinco Dios para que Yejuatzin quiyolyecantiyás ica ihueyichicahualis. </div>
<div class='p'>
<span class="verse" id="MK10_24">24&#160;</span>Ijcuacón imomachtijcahuan quimoucacacque itajtoluan. Huan Jesús ocsepa pehuac quinilía ijcuín: </div>
<div class='p'>―Notelpocahuan, semi ohui para in tagayot ma motemactican inahuactzinco Dios para que Yejuatzin ma quinyolyecantiyás, cuac tacuautamatij oc itech ninricojyo. 
<span class="verse" id="MK10_25">25&#160;</span>Amo huelis nalpanos se hueyi tapial ten monotza camello campa coyoctic se acoxa. Huan amo no huelis motemactiyás se rico inahuactzinco Dios para que ma Yejuatzin quiyolyecantiyás ica ihueyichicahualis, como yejua tacuautamatinemi oc itech niricojyo. </div>
<div class='p'>
<span class="verse" id="MK10_26">26&#160;</span>Huan imomachtijcahuan cachi quimoucacacque huan motajtoltiayaj yejuan se huan ocsé ijcuín: </div>
<div class='p'>―¿Aconi, pues, huelis maquisas de nitajtacoluan? </div>
<div class='p'>
<span class="verse" id="MK10_27">27&#160;</span>Huan Jesús quinsenitac huan quinilij ijcuín: </div>
<div class='p'>―In taca amo huelis momaquixtisque de nitajtacoluan. Ta, Dios cuali hueli quinmaquixtis in tagayot, porín Totajtzin Dios nochi huelis quichihuas. </div>
<div class='p'>
<span class="verse" id="MK10_28">28&#160;</span>Huan Pedro pehuac quinojnotzac Jesús ijcuín: </div>
<div class='p'>―Xiconita, Tejuatzin, tejuan ticauque ya nochi ten ticpiayaj huan timitztoctilíaj para timitztacamatinemisque. </div>
<div class='p'>
<span class="verse" id="MK10_29">29&#160;</span>Huan Jesús tananquilij ijcuín: </div>
<div class='p'>―Yec melau ten mitzilía, cuali nanquichiutocque de nanquicahuaj namocaluan huan namoicnihuan, huan namosuaicnihuan, huan namonanajuan, huan namotatajuan, huan namoconehuan, huan namotaluan. Pero nanquicahuaj nochi nijín porín nanquiyolnejnequi que Dios namechyolyecantiyás ica ihueyichicahualis huan porín nannechyoltasojtaj Nejuatzin. 
<span class="verse" id="MK10_30">30&#160;</span>Huan ne naquen Dios quiyolyecantiyás, yejua ne quiselis axcan nican talticpac ocsé macuilpoal de calme, huan icnime huan suaicnime, huan tetatme, huan tepiluan, huan talme, masqui ica tajyohuilis. Huan tech ne tonal ten huitza oc, no quiselis in nemilis ten amo queman tamis. 
<span class="verse" id="MK10_31">31&#160;</span>Huan miacque taneltocani ten axcan tayecanani, yejuan nojonques yesque tacuitapanme. Huan miacque taneltocani ten axcan tacuitapanme, yejuan nojonques yesque tayecanani. </div>
<div class='s'>Nican tajtoa de que Jesús Temaquixtijque quitetapohuij ica expa que ejecotoc imiquilis </div>
<div class='r'>(Mt. 20.17‑19; Lc. 18.31‑34) </div>
<div class='p'>
<span class="verse" id="MK10_32">32&#160;</span>Huan yaya Jesús tech in ojti tejcotiaya Jerusaléncopaca. Huan Jesús tayecanaya huan imomachtijcahuan quimoucaitacque de nitanextililis huan nochi in tacaquini quimoucatoctiliayaj. Pero ocsepa Jesús quinnotzac ocseco de nojón májtactiomome imomachtijcahuan huan pehuac quintapohuía toni inpan ejcosquía. 
<span class="verse" id="MK10_33">33&#160;</span>Huan Jesús no quinilij ijcuín: </div>
<div class='p'>―Xiquitacan san, titejcotocque Jerusaléncopaca huan ompa Nejuatzin ni Yectagatzin nechtemactisque inmaco in tayecanani den tiopixcame judíos huan inmaco in tanextiliani den tanahuatil de Moisés. Huan nechtelchihuasque ma nechmictican huan nechtemactisque imaco in tagayot de amo judíos. 
<span class="verse" id="MK10_34">34&#160;</span>Huan moquejquelosque de Nejuatzin huan nechcuetaxuisque huan tachijchasque nopan huan nechmictisque. Huan niman itech eyi tonal nipanquisas niyoltoc itzalan in ánimajme. </div>
<div class='s'>Nican tajtoa de queniu Jacobo huan Juan quitajtanilijque Jesús Temaquixtijque tensá cualtagayot </div>
<div class='r'>(Mt. 20.20‑28) </div>
<div class='p'>
<span class="verse" id="MK10_35">35&#160;</span>Huan ijcón Jacobo huan in Juan, yejuan teconehuan de Zebedeo, motoquijque campa Jesús huan quilijque ijcuín: </div>
<div class='p'>―Tamachtijque, ticnequij xitechchihuili nochi ten timitztajtanilíaj. </div>
<div class='p'>
<span class="verse" id="MK10_36">36&#160;</span>Pero Jesús quintajtoltij ijcuín: </div>
<div class='p'>―¿Toni nanquinequij ma nicchihuas para namejuan? </div>
<div class='p'>
<span class="verse" id="MK10_37">37&#160;</span>Huan yejuan tananquilijque ijcuín: </div>
<div class='p'>―Xitechontayocoli in tanahuatil para ma timotalican ne eluiyac campa yectic tachipahuiyan, se de tejuan moyecmacopaca huan in ocsé moopochcopaca. </div>
<div class='p'>
<span class="verse" id="MK10_38">38&#160;</span>Huan ijcón Jesús quinilij ocsepa ica nexcuitil ijcuín: </div>
<div class='p'>―Namejuan amo nancajsicamatque toni nanquitajtanij. ¿Xe huelis namejuan no nanquiselisque ne vaso den cualcuis ne tajyohuilis queme Nejuatzin nicselis? Huan, ¿xe huelis no namejuan nanquiselisque in taahuilis de tajyohuilis ten Nejuatzin niquijyohuis? </div>
<div class='p'>
<span class="verse" id="MK10_39">39&#160;</span>Huan yejuan tanaquilijque ijcuín: </div>
<div class='p'>―Quema, tihuelisque. </div>
<div class='p'>Huan ocsepa Jesús quinilij ijcuín: </div>
<div class='p'>―De yec melau ten namechilía, ijcón queme mochihuas ne tajyohuilis ten Nejuatzin nitajyohuis, namejuan no nantajyohuisque. Huan in taahuilis de tajyohuilis ten Nejuatzin nicselis, namejuan no nanquiselisque. 
<span class="verse" id="MK10_40">40&#160;</span>Pero amo nicpía in tanahuatil para namechtayocolis que tejua Jacobo timotalis noyecmacopaca huan tejua Juan timotalis noopochcopaca. Ta, sayó Notajtzin Dios quinmactis ne tanahuatil para naquen Dios quinijitac ya. </div>
<div class='p'>
<span class="verse" id="MK10_41">41&#160;</span>Huan cuac quicacque in ocsequin májtacti imomachtijcahuan nijín tajtolme, ijcuacón peuque mocualantijque ihuan Jacobo huan Juan. 
<span class="verse" id="MK10_42">42&#160;</span>Huan Jesús ocsepa quinnotzac huan quinilij ijcuín: </div>
<div class='p'>―Queme nanquimatij, que in tayecanani de tataman pueblojme mohueyimatij huan mopohuaj hueyi chihuanime tech ne pueblojme, huan quinmachililtíaj ninchicahualis itech ninpueblojuan. 
<span class="verse" id="MK10_43">43&#160;</span>Pero ma amo ijcón yesqui namohuan. Ta, naquen quinequis mochihuas tayecanque namohuan, yejua ne ma mochihua queme se tetaquehual de nochin. 
<span class="verse" id="MK10_44">44&#160;</span>Huan tacán acsá de namejuan quinequis tayecana, ijcuacón yejua ne ma mochihua queme se tetequitilijque de nochin. 
<span class="verse" id="MK10_45">45&#160;</span>Porín Nejuatzin ni Yectagatzin amo nihuala para ma acsame nechtequitilican. Ta, nihuala sayó para ma nitetequitilis, huan para ma nictemacas nonemilis para quixtahuas in tajtacol huan para ijcón niquinmaquixtis míac tagayot. </div>
<div class='s'>Nican tajtoa de queniu Jesús Temaquixtijque quipajtij ne tagat ixpojpoyot Bartimeo </div>
<div class='r'>(Mt. 20.29‑34; Lc. 18.35‑43) </div>
<div class='p'>
<span class="verse" id="MK10_46">46&#160;</span>Huan ajsicque tech in pueblo Jericó huan quisque de Jericó Jesús huan imomachtijcahuan huan ocsequin míac tagayot. Huan se tagat ixpojpoyot monotzaya Bartimeo, iconeu Timeo, tocotziutoya ojteno motaehuiaya. 
<span class="verse" id="MK10_47">47&#160;</span>Huan cuac Bartimeo quicayic que ejcotihualaya Jesús de Nazaret, ijcuacón pehuac tzajtzi huan quijtoj ijcuín: </div>
<div class='p'>―Jesús, tion Temaquixticatzin, tion Teconetzin de rey David, xinechonyolicneli. </div>
<div class='p'>
<span class="verse" id="MK10_48">48&#160;</span>Pero miacque quitacahualtijque Bartimeo para ma tamatisquía; pero in Bartimeo cachi oc tzajtzía ijcuín: </div>
<div class='p'>―Tejuatzin, tion Totemaquixtijcatzin, tion Teconetzin de rey David, xinechonyolicneli. </div>
<div class='p'>
<span class="verse" id="MK10_49">49&#160;</span>Huan ijcón Jesús moquetzac huan quijtoj ijquín: </div>
<div class='p'>―Xicnotza ne naquen nechtzajtzilía. </div>
<div class='p'>Huan quinotzque ne tagat ten amo tachiaya huan quilijque ijcuín: </div>
<div class='p'>―Ximoyolchicahua, ximoquetza porín mitznotza Jesús. </div>
<div class='p'>
<span class="verse" id="MK10_50">50&#160;</span>Huan Bartimeo quitamotac nitaquen, huan mehuac, huan motaloj huan cajsito in Jesús. 
<span class="verse" id="MK10_51">51&#160;</span>Huan Jesús quitajtoltij ijcuín: </div>
<div class='p'>―¿Toni ticnequi ma nimitzchihuili? </div>
<div class='p'>Huan in Bartimeo quinanquilij ijcuín: </div>
<div class='p'>―Tamachtijque, nicnequi ma nitachía. </div>
<div class='p'>
<span class="verse" id="MK10_52">52&#160;</span>Huan Jesús quilij ijcuín: </div>
<div class='p'>―Huelis tiyás ya, huan tejua tipajtis porín titacuautamatic nohuan. </div>
<div class='p'>Huan nimantzin Bartimeo tachíac huan quitoctilij Jesús itech ne ojti para quitacamatiyás.  </div>
<div class='psalmlabel' id='MK11_0'> 11</div>
<div class='s'>Nican tajtoa de queniu Jesús Temaquixtijque calaquic Jerusalén huan tagayot quimohuistilijtiyajque </div>
<div class='r'>(Mt. 21.1‑11; Lc. 19.28‑40; Jn. 12.12‑19) </div>
<div class='p'>
<span class="verse" id="MK11_1">1&#160;</span>Huan Jesús ihuan imomachtijcahuan ajsitiyayaj Jerusaléncopaca, amo huejca den pueblojme Betfagé huan Betania, huan ixpampa in tepetzin den monotza Olivos. Huan Jesús quinnotzac ome imomachtijcahuan huan quinilij ijcuín: </div>
<div class='p'>
<span class="verse" id="MK11_2">2&#160;</span>―Xiyacan tech ne pueblojme ten yetoc nepa sentapalpa huan niman cuac nancalaquitihue, ijcuacón ompa nancajsisque se burrito ilpitoc. Huan ayamo queman aquen mopantalijtoya ipan. Huan yejua ne xictojtomacan huan xinechualcuilican. 
<span class="verse" id="MK11_3">3&#160;</span>Huan tacán acsá tensá namechilisquía, “¿Queye ijcón nanquichihuaj?”, ijcuacón xicnanquilican ijcuín: “In Totecotzin quimonequiltía quitatequiutis”, huan ijcón niman namechcahuilisque in burrito. </div>
<div class='p'>
<span class="verse" id="MK11_4">4&#160;</span>Huan ijcón in omen imomachtijcahuan yajque huan cajsicque in burrito ilpitoya caltenteno campa ojti patahuac huan quitojtonque. 
<span class="verse" id="MK11_5">5&#160;</span>Huan senme den ompa yetoyaj quinilij ijcuín: </div>
<div class='p'>―¿Toni nanquichiutocque? ¿Queyé nanquitojtomaj ne burrito? </div>
<div class='p'>
<span class="verse" id="MK11_6">6&#160;</span>Huan ijcón imomachtijcahuan quijtojque ijcón queme Jesús quinnahuatijca ya. Huan ijcón quincahuilijque ma cuiyacan in burrito. 
<span class="verse" id="MK11_7">7&#160;</span>Huan cualcuilijque Jesús in burrito huan quipanpejpechtijque ca ninayahuan huan Jesús mopantalij tech in burrito. </div>
<div class='p'>
<span class="verse" id="MK11_8">8&#160;</span>Huan miacque tagayot quisohuayaj tech in ojti nintilmajuan huan ocsequin quitequiayaj cuoume nimayo huan quinsohuayaj talixco campa yaya Jesús. 
<span class="verse" id="MK11_9">9&#160;</span>Huan in tagayot yaya quiyecanayaj Jesús huan ocsequin quitojtocatiayaj Jesús huan nochin moyoluelitayaj huan tzajtzitiayaj huan quijtoayaj ijcuín: </div>
<div class='p'>―¡Hosana, timitzonueyichihuaj Tejuatzin tion Tatiochihual, huan tihualajtoc itencopa Totajtzin Dios! 
<span class="verse" id="MK11_10">10&#160;</span>Tion Tatiochihual Tejuatzin ten tionejcotihuitz ya porín ticonualcui ne chicahualis de Totajtzin rey David. Ticueyichihuaj Totajtzin Dios ten yetica ne eluiyactzinco. </div>
<div class='p'>
<span class="verse" id="MK11_11">11&#160;</span>Huan ijcón calayic Jesús tech ne pueblo Jerusalén huan niman calayic tech in tiopan de judíos. Huan ompa Jesús tatachíac nochi ten ongaya tiopanijtic. Huan queme niman tayohuatiaya ya, ijcuacón yajqui pueblo de Betania ihuan in majtactiomomen imomachtijcahuan. </div>
<div class='s'>Nican tajtoa de queniu Jesús Temaquixtijque quitelchihuac in higos cuohuit ten amo quitemaca itaquilo </div>
<div class='r'>(Mt. 21.18‑19) </div>
<div class='p'>
<span class="verse" id="MK11_12">12&#160;</span>Huan imostica queman quisque Jesús de ne Betania ihuan imomachtijcahuan, ijcuacón Jesús mayanac. 
<span class="verse" id="MK11_13">13&#160;</span>Huan quitac huejca se higoscuohuit cualtzin maxihuiyojtoya. Huan quitato quiyolnemiliaya cox quipiasquía ihigos itaquilot. Pero queman ajsic, ijcuacón amo teyi ongaya. Ta, sayó xihuit san, porín amo catca tiempo queman mochihua in higoscuohuit. 
<span class="verse" id="MK11_14">14&#160;</span>Huan ijcón Jesús quilij in higoscuohuit: </div>
<div class='p'>―Ma amo queman aquen quicuas de motaquilo. </div>
<div class='p'>Huan quicacque imomachtijcahuan den nitajtolis. </div>
<div class='s'>Nican tajtoa de queniu Jesús Temaquixtijque quichijchipahuac in cachi hueyi tiopan de judíos </div>
<div class='r'>(Mt. 21.12‑17; Lc. 19.45‑48; Jn. 2.13‑22) </div>
<div class='p'>
<span class="verse" id="MK11_15">15&#160;</span>Ejcocque campa pueblo Jerusalén huan calayic Jesús ihuan imomachtijcahuan ne tiopanijtic huan pehuac quincalaquixtía nochi in tanamacani huan in tacohuani ten ompa yetoyaj tiopanijtic. Huan quinixcuepac mesajme den tominpapatani huan quinixcuepac sillajme ten naquen quinnamacaj ya in totome palomas. 
<span class="verse" id="MK11_16">16&#160;</span>Huan Jesús quintacahualtiaya ma amo acsame panoanij ne tiopanijtic como cuicayaj conme. 
<span class="verse" id="MK11_17">17&#160;</span>Huan Jesús quinmachtiaya huan quiniliaya ijcuín: </div>
<div class='p'>―¿Xe amo nanquimatij que tajcuiliutoc ya tech in Tajcuilolamatzin de Dios: “Nochan quitocaytisque se cali de ne tatautilis ihuan Dios para nochi in talticpacuani de nochi semanahuac”? Huan namejuan nanquichiuque nochan majyá se cali campa calyetocque in tachtequini. </div>
<div class='p'>
<span class="verse" id="MK11_18">18&#160;</span>Huan quicacque Jesús in tanextiliani den tanahuatil de Moisés huan no in tayecanani den tiopixcame judíos. Huan yejuan moixejecoltiayaj huan quitemohuayaj quenín huelis para quimictisquíaj Jesús. Pero ne tayecanani quiyolmohuiliayaj de ne ichicahualis de Jesus porín quimatque ya que in pueblojuani quimoucaitayaj Jesús de itanahuatil. 
<span class="verse" id="MK11_19">19&#160;</span>Huan queman tapoyahuic ya, ijcuacón Jesús quisac de ne Jerusalén. </div>
<div class='s'>Nican tajtoa de que ne higoscuohuit tatelchihual pehuac matepehui </div>
<div class='r'>(Mt. 21.20‑22) </div>
<div class='p'>
<span class="verse" id="MK11_20">20&#160;</span>Huan queman ne cualcampa, ijcuacón panocque ocsepa huan imomachtijcahuan quitacque ne higoscuohuit de que nochi tami huayic ya hasta inaluayo. 
<span class="verse" id="MK11_21">21&#160;</span>Huan ijcón in Pedro ocsepa quelnamic toni mochihuac huan quilij Jesús ijcuín: </div>
<div class='p'>―Tamachtijque, xiconita ne higoscuohuit ten yaloa ticontelchihuac, huan axcan tami huayic ya. </div>
<div class='p'>
<span class="verse" id="MK11_22">22&#160;</span>Huan Jesús tananquilij ijcuín: </div>
<div class='p'>―Xicpiacan hueyi tacuautamatilis ihuan Dios. 
<span class="verse" id="MK11_23">23&#160;</span>Porín de yec melau ten namechilía, tacán acsá quijtosquía que ne tepet ma mijcuani huan ma motamota aijtic, huan como amo sayó quiquejquelcaquis tech iyolijtic, ta, quiyecneltocas que mochihuas nochi ten quijtos, ijcuacón quipía de que mochihuas nochi ten quijtosquía. 
<span class="verse" id="MK11_24">24&#160;</span>Ica ya nojón no namechilía: Nochi ten nanquitajtanisque ica netatautil, xicyecneltocacan que melau nanquiselijque ya, huan ijcón Dios namechmactis. 
<span class="verse" id="MK11_25">25&#160;</span>Huan queman namejuan nanmotatatautilisque ihuan Dios, ijcuacón ximotapojpoluican achtopa como namejuan namechnexicolíaj ihuan acsame para ma Totajtzin Dios ten yetica nepa eluiyactzinco ma namechtapojpolui namotajtacoluan. 
<span class="verse" id="MK11_26">26&#160;</span>Porín tacán namejuan amo nanmotapojpoluisque ihuan acsame, ijcuacón Namotajtzin ten yetica ne eluiyactzinco amo no namechtapojpoluis namotajtacoluan. </div>
<div class='s'>Nican tajtoa de queniu in tayecanani judíos quitajtanilijque Jesús Temaquixtijque de aconi itanahuatil den quipía </div>
<div class='r'>(Mt. 21.23‑27; Lc. 20.1‑8) </div>
<div class='p'>
<span class="verse" id="MK11_27">27&#160;</span>Huan ijcón Jesús ihuan imomachtijcahuan yajque ocsepa Jerusalén huan nenentoya Jesús tiopan caltenojcopa. Huan motoquijque campa Jesús in tayecanani tiopixcame judíos ihuan in tanextiliani den tanahuatil de Moisés huan in huehuentzitzin den pueblojuani. 
<span class="verse" id="MK11_28">28&#160;</span>Huan yejuan quitajtanilijque Jesús ijcuín: </div>
<div class='p'>―¿Toni tanahuatil ticualcui para ticchihuas nochi nijín chihualisme? Huan, ¿aconi mitzmactij ya ne tanahuatil para ticchihuas nijín ten ticchiutinemi? </div>
<div class='p'>
<span class="verse" id="MK11_29">29&#160;</span>Huan Jesús quinanquilij ijcuín: </div>
<div class='p'>―Nejua no namechtajtoltis se matájtanti. Huan tacán nannechnanquilíaj, ijcuacón nejua no namechilis ica aconi itanahuatil nicchihua nijín ten nicchiutoc. </div>
<div class='p'>
<span class="verse" id="MK11_30">30&#160;</span>Huan Jesús quinilij ijcuín: </div>
<div class='p'>―Ne taahuilis ten Juan quichihuaya, ¿aconi quinahuatij in Juan ma taahuijtinemi? ¿Xe Dios quinahuatij Juan? Oso ¿xe taca san quititanque Juan? Xinechnanquilican. </div>
<div class='p'>
<span class="verse" id="MK11_31">31&#160;</span>Huan ijcón yejuan moixejecoltiayaj se huan ocsé huan quijtoayaj ijcuín: </div>
<div class='p'>―Tacán tiquilíaj que Dios quinahuatij Juan ma taahuijtinemi, ijcuacón yejua quitos: “¿Queye amo nanquineltoquilijque?” 
<span class="verse" id="MK11_32">32&#160;</span>Huan tacán tiquijtoaj que in tagayot san quinahuatijque Juan ma taahuijtinemi, ijcuacón amo no cualtías. </div>
<div class='p'>Huan amo quinecque ijcón quijtosque porín quinmohuiliayaj in pueblojuani judíos huan nochi pueblojuani quipouque Juan que se yec tanahuatijque de Dios. 
<span class="verse" id="MK11_33">33&#160;</span>Huan ijcón quinanquilijque Jesús ijcuín: </div>
<div class='p'>―Yec melau amo ticmatij. </div>
<div class='p'>Huan Jesús no quinnanquilij ijcuín: </div>
<div class='p'>―Huan nejua amo no namechiliti de aconi itanahuatil tenica nicchihua nijín tanextililisme.  </div>
<div class='psalmlabel' id='MK12_0'> 12</div>
<div class='s'>Nican Jesús Temaquixtijque quinmachtij in tacaquini de ne tequitini ten amo yolcualime </div>
<div class='r'>(Mt. 21.33‑46; Lc. 20.9‑19) </div>
<div class='p'>
<span class="verse" id="MK12_1">1&#160;</span>Huan ijcón pehuac Jesús quinmachtiaya in tacaquini ica nexcuitilme huan quiniliaya ijcuín: </div>
<div class='p'>―Se tagat quitocac sequi uvas tactzon tech ne imila huan quichihuac se colal. Huan tachcuac se tayohual campa quipatzcas in uvas taquilot. Huan no quichihuac se hueyi tepamit para huelis quipanitas ne uvas huan tajpías. Huan cachi satepan in patrón quitepialtijteu ica renta senme de nijín tequitini. Huan yejua in patrón yajqui huejca paxaloto itech ocsé país. 
<span class="verse" id="MK12_2">2&#160;</span>Huan cuac yocsic ya in uvastaquilot, ijcuacón in patrón cualtitanic se taquehual campa tequitini yetoyaj para ma yejua quiselisquía uvastaquilot ten mochihuac ya. 
<span class="verse" id="MK12_3">3&#160;</span>Pero in tequitini quiquitzquijque in taquehual huan quimajmagacque huan quiehualtijque yojqui. 
<span class="verse" id="MK12_4">4&#160;</span>Huan ijcón in patrón ocsepa quinualtitanilij ocsé taquehual. Huan in tequitini ocsé viaje quimagacque in taquehual ica tet huan quicuacojcocojque huan no quiyocolijque. 
<span class="verse" id="MK12_5">5&#160;</span>Huan in patrón ocsepa cualtitanic ocsé taquehual huan nijín hasta quimictijque. Huan cuac in patrón quinualtitanilij ocsequin taquehualme, ijcuacón nijín tequitini quintaluitecque ne taquehualme huan sequin no quinmictijque. </div>
<div class='p'>
<span class="verse" id="MK12_6">6&#160;</span>Huan in patrón quipiaya se iyojtzin iconeu tasojtzin huan satepan quihualtitanilij no. Porín in patrón quinemilij que achá nijín iconetzin, cachi quitasojtasquíaj. 
<span class="verse" id="MK12_7">7&#160;</span>Huan ijcón ne tequitini moixejecoltijque yejuan san ijcuín: “Yejua nijín quiselis nochi in tatoc ten pohui itatcopaca. Cachi cuali ximoyejyectalican ma ticmictican para tejuan timocahuasque nijín uvascuouta ten niaxca nitat”. 
<span class="verse" id="MK12_8">8&#160;</span>Huan ijcón quiquitzquijque ne iconetzin huan quimictijque huan quicalantamotque calampa de ne uvascuouta. </div>
<div class='p'>
<span class="verse" id="MK12_9">9&#160;</span>Huan ijcón Jesús quintajtanilij in tacaquini ijcuín: </div>
<div class='p'>―¿Toni quinchihuilis ne patrón in tequitini de ne uvascuouta? </div>
<div class='p'>Ijcuacón yejuan quinanquilijque ijcuín: </div>
<div class='p'>―Pues in patrón hualas huan quintamiquiu nochi in tequitini huan quincahuilis ocsequin tequitini ne iuvascuouta. </div>
<div class='p'>
<span class="verse" id="MK12_10">10&#160;</span>Huan Jesús no quintajtoltij ijcuín: </div>
<div class='p'>―¿Xe amo queman nanquileerojque ten tajcuiliutoc tech in Tajcuilolamatzin de Dios? Campa quijtoa ijcuín: </div>
<div class='q'>In tet ten quimajpeuque in tepanchihuani, </div>
<div class='q'>yejua nijín mochihuaco tepanchicahualoni den tepamit. </div>
<div class='q'>
<span class="verse" id="MK12_11">11&#160;</span>Huan Totajtzin Dios quichihuac nijín tequit; </div>
<div class='q'>huan para tejuan melau se taman semi cualtzin ticmoucaitacque. </div>
<div class='p'>
<span class="verse" id="MK12_12">12&#160;</span>Huan ijcón in tayecanani judíos mocualantijque huan quinecque quiquitzquisque Jesús porín cajsicamatque que Jesús quinijtohuiliaya ica ne nexcuitil, que yejuan in tequitini huan Jesús in yojtzin conetzin. Huan ijcón tayecanani quicauque Jesús huan yajque porín quiyolmohuiliayaj in tagayot judíos, porín in tagayot judíos quipouque Jesús queme tanahuatijque de Dios. </div>
<div class='s'>Nican quitajtanilijque Jesús Temaquixtijque cox monequi ma taxtahuacan impuestos, oso amo </div>
<div class='r'>(Mt. 22.15‑22; Lc. 20.20‑26) </div>
<div class='p'>
<span class="verse" id="MK12_13">13&#160;</span>Huan quinualtitanilijque sequin tayecanani campa yetoya Jesús huan sequin ten pohuíaj ihuan rey Herodes para quicaquilisquía tensá quijtos Jesús ten amo cuali para ica quiteluilisque de tajtacol. 
<span class="verse" id="MK12_14">14&#160;</span>Huan in tayecanani motoquijque campa Jesús huan quilijque ijcuín: </div>
<div class='p'>―Tamachtijque, ticmatij que Tejuatzin titajtoa ica nochi ten melau huan amo tiquinyolmohuilía ten quinemilíaj in tayecanani nión ten ninchihualis. Ta, sayó titeyecnextilía ica de melau ne ojtzin de Dios. Xitechonili: ¿Xe Dios quimonequiltía ma titaxtahuacan impuestos in rey César, oso amo? ¿Xe monequi tictemacasque impuestos, oso ma amo? </div>
<div class='p'>
<span class="verse" id="MK12_15">15&#160;</span>Huan ijcón in Jesús quixmatic que tacajcayahuaj san ne tayecanani huan quinilij ijcuín: </div>
<div class='p'>―¿Queyé nanquinequij nechichtacahuisque ica nijín tanemililis? Xinechualcuilican se tomin para ma niquita. </div>
<div class='p'>
<span class="verse" id="MK12_16">16&#160;</span>Huan yejuan cualcuilijque se tomin huan Jesús quinilij ijcuín: </div>
<div class='p'>―¿Aconi nijín ixayac ten ixnesi nican? Huan, ¿aconi nijín tocay ten ijcuiliutoc? </div>
<div class='p'>Huan yejuan tananquilijque ijcuín: </div>
<div class='p'>―Yejua ya in rey César. </div>
<div class='p'>
<span class="verse" id="MK12_17">17&#160;</span>Huan Jesús quinnanquilij ijcuín: </div>
<div class='p'>―Xicmactilican César ten quinamiqui xicmactican César, huan xicmactican Dios ten quinamiqui xicmactican Dios. </div>
<div class='p'>Huan ijcón in tayecanani quimoucacque de nitananquililis de Yejuatzin. </div>
<div class='s'>Nican tajtoa de que in saduceos quitajtanilijque Jesús Temaquixtijque de quenín panquisas yoltoc itzalan in ánimajme in talticpacuani </div>
<div class='r'>(Mt. 22.23‑33; Lc. 20.27‑40) </div>
<div class='p'>
<span class="verse" id="MK12_18">18&#160;</span>Huan ijcón motoquijque campa Jesús in taca saduceos, yejuan tamachilejque ten quineltocaj que amo aca panquisas yoltoc itzalan in ánimajme. Huan yejuan quitajtoltijque Jesús ijcuín: </div>
<div class='p'>
<span class="verse" id="MK12_19">19&#160;</span>―Tamachtijque, Moisés techijcuilohuilij ijcuín: “Tacán se tagat miquisquía huan quicahuasquía nisihuau huan amo quinpiasquíaj coneme, ijcuacón ma monamicti icniu tagat den miquet ihuan ne cahual sihuat. Huan ma quiniscaltican coneme ihuan ne sihuacahual para quinpiasque coneme para ne icniutagat ten miquet ya”. </div>
<div class='p'>
<span class="verse" id="MK12_20">20&#160;</span>Oncaya chicome icnime. In tayecanque monamictij huan niman miyic huan amo quinpialtij coneme. 
<span class="verse" id="MK12_21">21&#160;</span>Huan ica ome teicniu monamictij ihuan ne cahual sihuat. Huan ne tagat no miyic huan amo no quinpiacque coneme. Huan ica eyi teicniu no ijcón mochihuac. 
<span class="verse" id="MK12_22">22&#160;</span>Huan ica nochin chicome icnime no ijcón quichiuque. Nochin sejsé monamictijque ihuan ne sihuacahual huan nión senme den yejuan quinpiacque coneme. Huan satepan de nochin no miyic in sihuat. 
<span class="verse" id="MK12_23">23&#160;</span>Huan axcan xitechonili, cuac panquisasque yoltocque ne icnime huan ne sihuacahual intzalan in ánimajme, ijcuacón, ¿aconi yesqui isihuau senme de nojón chicome? Porín nochi icnime quipouque queme ninsihuau. </div>
<div class='p'>
<span class="verse" id="MK12_24">24&#160;</span>Huan ijcón Jesús tananquilij ijcuín: </div>
<div class='p'>―Namejuan nanmocajcayautocque ica ne nexcuitil porín amo nanquiyequixmatij in Tajcuilolamatzin de Dios nión in chicahualis de Dios. 
<span class="verse" id="MK12_25">25&#160;</span>Cuac panquisasque in taneltocani yoltocque itzalan in ánimajme, ijcuacón amo aquen monamictis oc, nión no tanemilijtosque oc de ne namictilis, porín ijcuacón nochi in tagayot yesque queme in ángeles, in taquehualme de Dios. 
<span class="verse" id="MK12_26">26&#160;</span>Huan cachi oc nejua namechnextilía de que nanpanquisasque yoltocque itzalan den ánimajme. ¿Achá amo queman nanquileerojque tech in Tajcuilolamatzin de Moisés queman Totajtzin Dios quinojnotza Moisés itzalan ne morasta? Huan quilij ijcuín: “Nejua ni Dios de mohuejcautetatuan, ni Dios de Abraham, ni Dios de Isaac, huan ni Dios de Jacob”. 
<span class="verse" id="MK12_27">27&#160;</span>Huan Totajtzin Dios, Yejuatzin amo in Dios den miqueme. Ta, Yejuatzin in Dios ten naconime yoltocque. Huan ijcón namejuan nanmoyoltapololtíaj porín amo nancajsicamatij nijín. </div>
<div class='s'>Nican quitajtanilijque Jesús Temaquixtijque catiyejua in cachi hueyi tanahuatil de Dios </div>
<div class='r'>(Mt. 22.34‑40) </div>
<div class='p'>
<span class="verse" id="MK12_28">28&#160;</span>Huan motoquij campa Jesús senme den tanextiliani den tanahuatil de Moisés; yejua quincaquilijca in tayecanani quenín motajtoltentehuiayaj ihuan Jesús. Huan nijín tanextilijque quiyecmatoya que Jesús quinnanquilijca in tayecanani semi cuali. Huan ica nojón yejua quitajtanij Jesús ijcuín: </div>
<div class='p'>―Tamachtijque, ¿catiyejua in tanahuatil cachi hueyi de nochi? </div>
<div class='p'>
<span class="verse" id="MK12_29">29&#160;</span>Huan Jesús tananquilij ijcuín: </div>
<div class='p'>―In cachi hueyi tanahuatil, yejua nijín: “Xicaquican namejuan pueblojuani de Israel, in Totecotzin Yejuatzin Totajtzin Dios, huan Totecotzin Yejuatzin setzin san. 
<span class="verse" id="MK12_30">30&#160;</span>Huan xictasojtacan in Tohueyitecotzin to Dios ica nochi namoyolo huan ica nochi namotanejnequilis, huan ica nochi namotanemililis huan ica nochi namochicahualis”. Huan yejua ne in cachi hueyi tanahuatil de Dios. 
<span class="verse" id="MK12_31">31&#160;</span>Huan in ica ome tanahuatil quinehuilía ne achtópa tanahuatil huan no quijtoa ijcuín: “Xictasojta mocniu ijcón queme tejua timotasojta”. Amo ongac ocsé tanahuatil cachi hueyi queme nijinque. </div>
<div class='p'>
<span class="verse" id="MK12_32">32&#160;</span>Huan ijcón in tanextilijque tananquilij ijcuín: </div>
<div class='p'>―Semi cuali ten tiquijtoa Tamachtijque. Yec melau ten tiquijtoa que ongac sayó setzin san Dios, huan amo ongac ocsé queme Yejuatzin. 
<span class="verse" id="MK12_33">33&#160;</span>Huan no cuali ten tiquijtoa que ma tictasojtacan Totajtzin Dios ica nochi tochicahualis huan no ma tictasojtacan tocniu queme timotasojtaj tejuan san. Yejua nijín tanahuatil cachi hueyi huan que nochi ne nemactilme ten titetayocolíaj ma quichijchinocan para quimohuistilisque Dios. </div>
<div class='p'>
<span class="verse" id="MK12_34">34&#160;</span>Huan ijcón Jesús quitac que ne tanextilijque tananquilijca ca cuali tanemilil huan quilij ijcuín: </div>
<div class='p'>―Amo huejca tiyetoc den chicahualispan de Dios de que Yejuatzin ma mitzyolyecana. </div>
<div class='p'>Huan ijcón amo aquen moixehuijque oc quitajtoltijque Jesús ica ocsequin matájtanti. </div>
<div class='s'>Nican tajtoa de queniu Jesús Temaquixtijque quintajtanilij in tacaquini de ne Cristo Temaquixtijque, ¿Yejuatzin teconeu de aconi? </div>
<div class='r'>(Mt. 22.41‑46; Lc. 20.41‑44) </div>
<div class='p'>
<span class="verse" id="MK12_35">35&#160;</span>Huan Jesús tamachtiaya tech in tiopan de judíos huan quiniliaya in tacaquini ijcuín: </div>
<div class='p'>―¿Toni quijtosnequi ne tanextiliani den tanahuatil de Moisés cuac yejuan quijtoaj que in Cristo Temaquixtijque Yejuatzin teconeu de rey David? 
<span class="verse" id="MK12_36">36&#160;</span>Porín in mismo rey David tajtoj ica in Yecticatzin Espíritu ijcuín: </div>
<div class='q'>Totajtzin Dios quinojnotzaya in Totayecancatzin Totecotzin huan quiliaya ijcuín: </div>
<div class='q'>“Ximotali nican noyecmacopaca </div>
<div class='q'>huan Nejuatzin nictaliti mometztampa nochi ne naquen mitzonyoltahuelitaj”. </div>
<div class='m'>
<span class="verse" id="MK12_37">37&#160;</span>Xicmatican que ne rey David quipohuac ne Cristo Temaquixtijcatzin queme iconeu de David; huan no in rey David quimohuiscanotzaya in Cristo queme itayecancatecotzin. </div>
<div class='p'>Huan in tagayot den pueblojuani quiyecaquíaj Jesús ica míac paquilis. </div>
<div class='s'>Nican tajtoa de queniu Jesús Temaquixtijque quinteteluilij ne tayecanani judíos </div>
<div class='r'>(Mt. 23.1‑36; Lc. 11.37‑54; 20.45‑47) </div>
<div class='p'>
<span class="verse" id="MK12_38">38&#160;</span>Huan Jesús quinnextiliaya ica itamachtilis ijcuín: </div>
<div class='p'>―Ximoyecpiacan cuidado den tanextiliani den tanahuatil de Moisés porín yejuan cuelitaj nemisque ica tilma ten cuilantinemij. Huan no cuelitaj cuac nochi in tagayot quintajpaloaj ica míac mohuisyot tech in plaza. 
<span class="verse" id="MK12_39">39&#160;</span>Huan no cuelitaj motalisque tech in cachi cualtzin sillas tech in tiopan de judíos. Huan cuelitaj motalisque campa in cachi hueyi chihuanime campa ne tayecanani motatamacaj. 
<span class="verse" id="MK12_40">40&#160;</span>Pero ne tanextiliani quincuilíaj inchanuan den sihuacahualme, huan sayó quixtoctíaj ay tatatautíaj senteixtano. Huan ica nojón yejuan quiselisque imaco Dios cachi hueyi tatzacuiltilis. </div>
<div class='s'>Nican tajtoa de queniu Jesús Temaquixtijque quinmachtij imomachtijcahuan de ne sihuacahual ten tetayocolij nitomin para Dios </div>
<div class='r'>(Lc. 21.1‑4) </div>
<div class='p'>
<span class="verse" id="MK12_41">41&#160;</span>Huan Jesús tocotziutoya inacastan campa quipantaliayaj in tomin para Dios, huan quiyequitztoya cuac nochi in tagayot quipantaliayaj nitomin tech in tominpialoni. Huan míac taca ricos quipantaliayaj míac tomin. 
<span class="verse" id="MK12_42">42&#160;</span>Pero se sihuacahual ten amo teyi quipiaya, yejua ne quipantalij ome istac tomin ten valeroaya se centavo. 
<span class="verse" id="MK12_43">43&#160;</span>Huan Jesús quinnotzac imomachtijcahuan huan quinilij ijcuín: </div>
<div class='p'>―De yec melau ten namechilía, que nijín sihuacahual pobre quipantalij cachi míac tomin huan que nochi in tagayot quipantalijque tech in tomin ehualoni. 
<span class="verse" id="MK12_44">44&#160;</span>Porín in tagayot quipantalijque ten quinsobraroayaj huan nijín sihuacahual masqui amo teyi quipiaya, pero yejua quipantalij nochi nitomin ten niaxca tenica mopalehuisquía.  </div>
<div class='psalmlabel' id='MK13_0'> 13</div>
<div class='s'>Nican Jesús Temaquixtijque quinilij imomachtijcahuan que cuejuelos nintiopan de judíos </div>
<div class='r'>(Mt. 24.1‑2; Lc. 21.5‑6) </div>
<div class='p'>
<span class="verse" id="MK13_1">1&#160;</span>Huan cuac quisac Jesús den tiopan de judíos, ijcuacón quitajtanij Yejuatzin senme den imomachtijcahuan: </div>
<div class='p'>―Tamachtijque, xiquita nijín cualtzitzin tepame huan ne cualtzitzin calme ten ihuan se majsitoc. </div>
<div class='p'>
<span class="verse" id="MK13_2">2&#160;</span>Huan Jesús quinanquilij ijcuín: </div>
<div class='p'>―Nochi ten tiquita ne huejueyin calme, nimitzyequilía que amo teyi mocahuas nión se tet ten ne quinejnepanojque den ma amo huejuelihuisque. </div>
<div class='s'>Nican Jesús Temaquixtijque quinmachtij imomochtijcahuan de ne nescayome cuac in talticpac tajyohuis ya huan cuac ne tacuitapan tonalme </div>
<div class='r'>(Mt. 24.3‑28; Lc. 21.7‑24; 17.22‑24) </div>
<div class='p'>
<span class="verse" id="MK13_3">3&#160;</span>Huan ijcón Jesús motalito tech ne tepetzin de ne monotza Olivos den taixpan den cachi hueyi tiopan de judíos sentapalpa. Huan Pedro huan Jacobo huan Juan huan Andrés ichtacatzin quitajtanilijque Jesús ninseltij ijcuín: </div>
<div class='p'>
<span class="verse" id="MK13_4">4&#160;</span>―Xitechonili, ¿quemanían mochihuas nijín tamilis den tiopan? Huan, ¿toni nescayome oncas cuac ajsis ne tonal queman mochihuas nochi nijín chihualisme? </div>
<div class='p'>
<span class="verse" id="MK13_5">5&#160;</span>Huan Jesús quinanquilij ijcuín: </div>
<div class='p'>―Ximoyecpiacan, ma amo aquen namechyolcajcayahuas tech namotaneltocalis. 
<span class="verse" id="MK13_6">6&#160;</span>Porín miacque tacajcayahuani hualasque nechtenchiutinemisque ica notocay huan quijtosque ijcuín: “Nejua ya, ni Cristo Temaquixtijque”, huan ijcón quincajcayahuasque miacque. 
<span class="verse" id="MK13_7">7&#160;</span>Huan cuac nanquicaquisque de ne tehuilis huan míac ne moutil de ne tehuilis, ijcuacón amo ximoyoltapololtican porín ipa monequi ma ijcón mochihuas. Pero ayamo ejcos in tamilis. 
<span class="verse" id="MK13_8">8&#160;</span>Porín pehuas moajocuisque pueblojuani huan motehuisque se huan ocsé pueblojuani, huan in tagayot de se país moajocuisque huan motehuisque se huan ocsé tagayot. Huan oncas talolinilis nonohuiyan; huan oncas máyanti huan ne tehuilis. Huan ica nijín pehuati ya ne tajyohuilis. </div>
<div class='p'>
<span class="verse" id="MK13_9">9&#160;</span>Huan ximoyecpiacan namejuan san, porín namechtemactisque ihuan tequihuani, huan tech in tiopan de judíos namechuijuitequisque. Huan namechuicasque iixpan in huejueyin tanahuatiani huan in reyes porín nantacuautamatij nohuan. Huan ijcón namejuan nanmotajtohuisque de notechcacopaca. 
<span class="verse" id="MK13_10">10&#160;</span>Huan ipa monequi ma mojmoyahua in cuali Tajtoltzin de Dios nonohuiyan nochi tech senmanahuac, huan de ompa ejcos ya in tamilis. 
<span class="verse" id="MK13_11">11&#160;</span>Huan queman namejuan namechuicasque para namechtemactisque ninixpan de ne tequihuani, ijcuacón amo ximohuilican nión xiyoltanemilican quenín nantananquilisque, porín ne nimantzin Dios namechmactis tajtolme tenica nanquijtosque. Huan amo namejuan nantajtosque. Ta, yejua in Yecticatzin Espíritu Yejuatzin tajtos. 
<span class="verse" id="MK13_12">12&#160;</span>Huan ijcón se tagat quitemactis ma miqui senme de niicniu; huan se tetat quintemactis niconehuan. Huan no moajocuisque tepiluan para quinmictisque nintatajuan. 
<span class="verse" id="MK13_13">13&#160;</span>Huan nochi in tagayot namechpetztahuelitasque porín nantacuautamatij de Nejuatzin notocay. Huan naquen sen tacuautamatis hasta in miquilistempan, yejua ne maquisas. </div>
<div class='p'>
<span class="verse" id="MK13_14">14&#160;</span>Huan no Jesús quinilij imomachtijcahuan ijcuín: </div>
<div class='p'>―Huan xicajsicamatican den tajtoj Daniel, ne huejcautanahuatijque de Dios, que tech ne tonalme nanquitasque que mochihuas ne tetzaucapolihuilis ten quitzojcuilotía itiopan in Dios, campa amo monequi yetosquía. (Huan naquen quileeroa, ma cajsicamati.) Huan ijcón naquen yetosque Judeajcopaca, ma niman cholocan ma yacan tepeta. 
<span class="verse" id="MK13_15">15&#160;</span>Huan naquen yetoc calcuaco, ma amo temo calijtic nión ma calaqui para quicuis tensá ne calijtic. 
<span class="verse" id="MK13_16">16&#160;</span>Huan naquen yetos itequitiyan, ma amo mocuepa oc ma quicuiu nitaquen. 
<span class="verse" id="MK13_17">17&#160;</span>Huan cachi teicneltiani in sihuame ten cocoxcayetosque ica pilime. Huan no cachi teicneltiani sihuame ten tachijchitijtosque ica coneme tech ne tonalme. 
<span class="verse" id="MK13_18">18&#160;</span>Ximotatatautilican ihuan Dios para ma amo namechajsis ne tonal de tajyohuilis cuac taseseyas. 
<span class="verse" id="MK13_19">19&#160;</span>Porín tech ne tonal mochihuas hueyi tajyohuilis ten amo queman mochihuaya desde cuac tzinpehuac in talticpac ten Dios quichihuac. Huan amo queman mochihuas oc tajyohuilis queme nijín ten nanquipanosque. 
<span class="verse" id="MK13_20">20&#160;</span>Huan como Totajtzin Dios amo quitocotzosquía nojón tonalme den tajyohuilis, ijcuacón amo aquen maquisasquía. Pero Totajtzin Dios quitocotzos in tajyohuilis de ne tonalme porín Dios quintasojta ya itaneltocacahuan naquen Yejuatzin quinijitacac ya ma pohuican ihuantzin. </div>
<div class='p'>
<span class="verse" id="MK13_21">21&#160;</span>Huan tacán acsá namechilisquía ijcuín: “Xiquitacan, nican yetoc in Cristo Temaquixtijcatzin”, oso namechilisque: “Xiquitacan nepahuin yetoc in Cristo”, pero amo xicneltoquilican ne tacajcayahuani. 
<span class="verse" id="MK13_22">22&#160;</span>Porín moajocuisque miacque tacajcayahuani ten amo yec melau Cristo Temaquixtijcatzin, huan no moajocuisque tacajcayahuani ten amo melau tanahuatiani de Dios. Huan yejuan quichihuasque míac mohuiscanexcuitilme huan huejueyin chihualisme para que ijcón huelis tecajcayahuasque. Huan achá no quincajcayahuasque hasta in taijitalme de Dios. 
<span class="verse" id="MK13_23">23&#160;</span>Huan namejuan xiquitacan, ximoyecpiacan porín nochi nijín namechilij ya achtopa que mochihuas. </div>
<div class='s'>Jesús Temaquixtijque quinmachtij imomachtijcahuan de ne tonal cuac Yejuatzin in Yectagatzin mohualuicas nican talticpac </div>
<div class='r'>(Mt. 24.29‑35, 42‑44; Lc. 21.25‑36) </div>
<div class='p'>
<span class="verse" id="MK13_24">24&#160;</span>Huan no Jesús quinilij imomachtijcahuan ijcuín: </div>
<div class='p'>―Huan ijcón tech nojón tonalme, nimanpa den tajyohuilis, ijcuacón in tonaltzin tayohuayantis huan amo tanextis oc, huan in metzti amo tahuis oc. 
<span class="verse" id="MK13_25">25&#160;</span>Huan sitalinme tepehuisque den eluiyac huan in hueyi tayecanani den nemij ne ejecaixco, yejuan nojonques Dios quintzetzelos. 
<span class="verse" id="MK13_26">26&#160;</span>Huan ijcón in tagayot quitasque que Nejuatzin ni Yectagatzin nihualajtos mixtzalan huan nicpías hueyi chicahualis huan hueyi tanahuatil. 
<span class="verse" id="MK13_27">27&#160;</span>Huan ijcón Dios quinualtitanis iángeles itaquehualuan huan Yejuatzin quinsentilis nochi itaijitaluan de nochi senmanahuac, desde tzinehua in talticpac huan in eluiyac hasta ne campa tzintami. </div>
<div class='p'>
<span class="verse" id="MK13_28">28&#160;</span>Huan no Jesús quinilij ijcuín: </div>
<div class='p'>―Ximomacacan cuenta ica ne nexcuitil den higoscuohuit: Cuac nanquitasque que selic ya in cuohuit huan huelaman maxihuiyojtoc, ijcuacón xicmatican que ejcotoc ya in tonalme de tatotoncayot. 
<span class="verse" id="MK13_29">29&#160;</span>Huan ijcón no namejuan, queman nanquitasque que mochiutoc ya nijín nexcuitilme, ijcuacón xicmatican que amo huejca oc yetoc in ni Namotecotzin. Ta, niyetoc ya caltenteno ya para nihualas nican talticpac. 
<span class="verse" id="MK13_30">30&#160;</span>Huan yec melau ten namechilía que nochi in tagayot ten axcan yoltocque ayamo miquisque como amo achto mochihuas nijín nescayome. 
<span class="verse" id="MK13_31">31&#160;</span>Huan masqui in eluiyac huan in talticpac tamisque, pero notajtoluan amo queman tamis. </div>
<div class='p'>
<span class="verse" id="MK13_32">32&#160;</span>Huan no Jesús quinilij ijcuín: </div>
<div class='p'>―Amo aquen quimatis in tonal de nohualalis nión in momento queman mohualuicas in Totecotzin Jesucristo. Hasta in ángeles tech in eluiyac, huan Dios Iconetzin amo no quimati. Ta, sayó Totajtzin Dios quimatoc. 
<span class="verse" id="MK13_33">33&#160;</span>Ica ya nojón ximoyecpiacan huan xiixpetantocan. Huan ximotatatautilijtocan porín amo nanquimatij ton tonal queman mohualuicas in Tecotzin Jesucristo. </div>
<div class='p'>
<span class="verse" id="MK13_34">34&#160;</span>Huan ijcón Jesús quinilij ica nexcuitil ijcuín: </div>
<div class='p'>―Ne tonal cuac mohualuicas in Tecotzin Jesucristo queme yesquía se tagat yajtosquía huejca. Huan achto quitepialtijtehuac nichan, huan quintanajnahuatijtehuac nitaquehualuan. Huan quitequimactijtehuac nochi sejsé. Huan quinahuatijtehuac naquen tatapoa ma tajpía tech in cali ijcuín: 
<span class="verse" id="MK13_35">35&#160;</span>“Xiixpetantocan porín amo nanquimatij queman nejuatzin nipatrón de nijín cali niejcos, tacán tapoyauteno, oso tacán tajcoyohuan, oso queman tzajtzis in piotzin, oso cuac ne tanestihuitz ya, 
<span class="verse" id="MK13_36">36&#160;</span>para ma amo santajma niejcos huan namechajsiquiu nancochtocque”. </div>
<div class='p'>
<span class="verse" id="MK13_37">37&#160;</span>Huan ten namechilía namejuan, no niquinilía nochi ten nohuan yectacuautamatij: Xiixpetantocan.  </div>
<div class='psalmlabel' id='MK14_0'> 14</div>
<div class='s'>Nican tajtoa de queniu moyectencauque in tayecanani de que quiquitzquisque Jesús Temaquixtijque </div>
<div class='r'>(Mt. 26.1‑5; Lc. 22.1‑2; Jn. 11.45‑53) </div>
<div class='p'>
<span class="verse" id="MK14_1">1&#160;</span>Pero polihuía ome tonal den iluit den tajyohuilis cuac nochi in tagayot judíos quicuasque pan ten amo tamajmahual ica levadura. Huan in tayecanani tiopixcame huan in tanextiliani den tanahuatil den Moisés quitemoayaj ica tacajcayahualis para quenín quiquitzquisque Jesús queme preso para quimictisque. 
<span class="verse" id="MK14_2">2&#160;</span>Huan yejuan quijtojque ijcuín: </div>
<div class='p'>―Ma amo tiquitzquican itech nijín iluit para ma amo onca ne cuejmololis itech in pueblojuani. </div>
<div class='s'>Nican tajtoa de queniu se sihuat de ne pueblo de Betania quicuaojxilij Jesús Temaquixtijque ica aceite ten semi ajuiyac </div>
<div class='r'>(Mt. 26.6‑13; Jn. 12.1‑8) </div>
<div class='p'>
<span class="verse" id="MK14_3">3&#160;</span>Huan Jesús yetoya itech pueblo Betania, campa calyetoya in Simón naquen Jesús quipajtijca ya de ninacayo pajpalanía, huan Jesús tacuajtoya ihuan Simón. Huan huala se sihuat cualcuij se tecomit temitoya ica atzin ten ajuiyac monotza nardo huan semi patiyo. Huan in sihuat quitapanac in tecomit huan quicuaojxilij Jesús. 
<span class="verse" id="MK14_4">4&#160;</span>Huan sequin ten ompa yetoyaj yolcualanque huan quilijque ijcuín: </div>
<div class='p'>―¿Queyé sihuat ticahuiloj nijín atzin ten ajuiyac? 
<span class="verse" id="MK14_5">5&#160;</span>Porín cuali ticnamacasquíaj nijín atzin ica eyi ciento denarios, yesqui queme eyi mil peso, huan tiquinxejxelohuilisquíaj in pobres. </div>
<div class='p'>Huan ijcón yejuan cajuacque in sihuat. </div>
<div class='p'>
<span class="verse" id="MK14_6">6&#160;</span>Huan Jesús quinilij: </div>
<div class='p'>―Xicahuacan, ¿queyé nancuejmoloaj in sihuat? Nijín ten yejua nechchihuilijtoc se cuali tachihualis. 
<span class="verse" id="MK14_7">7&#160;</span>Nachipa namohuan yetosque naquen amo teyi quipía ten cuasque. Huan quémansa cuac nanquinequij, ijcuacón cuali huelis nanquipalehuisque naquen amo teyi quipía. Pero nejua amo nachipa namohuan niyetos. 
<span class="verse" id="MK14_8">8&#160;</span>Huan nijín sihuat quichihua ten hueli, achtopa que nechtalpachosque, yejua nechojxilij ica nijín atzin. 
<span class="verse" id="MK14_9">9&#160;</span>Huan de melau de namechilía que campa yesquí tech in senmanahuac momoyahuas in yancuic tanahuatil de Dios ten cualcui temaquixtilis, no motetapohuis ten nijín sihuatzin quichihuac para ma ijcón quielnamiquisque de yejua. </div>
<div class='s'>Nican tajtoa de queniu Judas moyectencahuac de que quitemactis Jesús Temaquixtijque inmaco in tayecanani </div>
<div class='r'>(Mt. 26.14‑16; Lc. 22.3‑6) </div>
<div class='p'>
<span class="verse" id="MK14_10">10&#160;</span>Huan ijcón in Judas Iscariote, senme den majtactiomome imomachtijcahuan de Jesús, yejua ne yajqui quinojnotzato in tayecanani den tiopixcame para quitemactisquía Jesús inmaco in tayecanani. 
<span class="verse" id="MK14_11">11&#160;</span>Huan in tayecanani cuac quicacque, ijcuacón mohuelitacque huan quitenilijque de quimacasque Judas in tomin. Huan ijcón in Judas quitemoaya queniu huelis quitemactisquía Jesús inmaco in tayecanani. </div>
<div class='s'>Nican tajtoa de que Jesús Temaquixtijque quinnextiliaya imomachtijcahuan de ne Santa Cena </div>
<div class='r'>(Mt. 26.17‑29; Lc. 22.7‑23; Jn. 13.21‑30; 1 Co. 11.23‑26) </div>
<div class='p'>
<span class="verse" id="MK14_12">12&#160;</span>Huan ajsic ya in achto tonal den iluit cuac quicuaj pan ten amo quipía tamajmahual de levadura, huan no quinemactiliaya huan quimictiayaj se ichcatzin tech ne iluit de tajyohuilis. Huan imomachtijcahuan quilijque Jesús: </div>
<div class='p'>―¿Can ticonmonequiltía ma tiyacan ma ticmitzchijchihuilitij in tacualis den tajyohuilis iluit? </div>
<div class='p'>
<span class="verse" id="MK14_13">13&#160;</span>Huan ijcón in Jesús quintitanic omen de imomachtijcahuan huan quinilij ijcuín: </div>
<div class='p'>―Xiyacan tech ne pueblo huan ompa namechnamiquis se tagat quimamajtiu se tzotzocol de at huan yejua ne xictoctilican. 
<span class="verse" id="MK14_14">14&#160;</span>Huan campa yejua calaquis, ompa xiquilican in patrón den ne cali ijcuín: “In Tamachtijque quijtoj ijcuín: ¿Can yetoc in nepancal campa nicuas in tacualis den tajyohuilis iluit ninuan nomomachtijcahuan?” 
<span class="verse" id="MK14_15">15&#160;</span>Huan ne patrón namechnextilis se hueyi nepancal ica ome cali den ipa xeliutoc ya. Huan ompa xicyectatalican ompa para tejuan. </div>
<div class='p'>
<span class="verse" id="MK14_16">16&#160;</span>Huan ijcón yajque imomachtijcahuan huan calacque tech ne pueblo huan niman quiajsito in tagat queme Yejuatzin quinilijca ya. Huan ijcón quiyectatalijque in tacualis den tajyohuilis iluit. </div>
<div class='p'>
<span class="verse" id="MK14_17">17&#160;</span>Huan queman tapoyahuic ya, Jesús huala inuan in majtactiomome imomachtijcahuan. 
<span class="verse" id="MK14_18">18&#160;</span>Huan cuac nochi motalijque campa in mesa para tacuasque ya, ijcuacón Jesús quinilij ijcuín: </div>
<div class='p'>―De yec melau den namechilía que senme de namejuan ten nican nohuan nantacuajtocque, yejua ne nechtemactis inmaco in tayecanani para nechmictisque. </div>
<div class='p'>
<span class="verse" id="MK14_19">19&#160;</span>Huan ijcón nochi yejuan peuque motayocoltiayaj huan moixpantiliayaj se huan ocsé: </div>
<div class='p'>―¿Xon amo nejua? </div>
<div class='p'>Huan ocsé quijtoya ijcuín: </div>
<div class='p'>―¿Xe nejua? </div>
<div class='p'>
<span class="verse" id="MK14_20">20&#160;</span>Huan Jesús tananquilij ijcuín: </div>
<div class='p'>―Yesquí senme den namejuan majtactiomomen, aquen pantajaquía tech noplato. 
<span class="verse" id="MK14_21">21&#160;</span>Huan de yec melau de namechilía: Nejuatzin ni Yectagatzin huan niyó nimiquiti ijcón queme tajcuiliutoc de nejua tech in Tajtoltzin de Dios. Huan cachi teicneltijque ne tagat naquen nechtemactis Nejuatzin ni Yectagatzin. Cachi cuali nojón tagat ma amo yolini nican talticpac. </div>
<div class='p'>
<span class="verse" id="MK14_22">22&#160;</span>Huan cuac tacuajtoya oc, ijcuacón in Jesús quicuic se pantzin huan quitiochihuac huan quicojcotonac huan quinmactij imomachtijcahuan huan quinilij ijcuín: </div>
<div class='p'>―Xicuacan nijín pantzin; yejua ya nijín nonacayo. </div>
<div class='p'>
<span class="verse" id="MK14_23">23&#160;</span>Huan de ompa Jesús quicuic in vino huan quitasojcamachilij Dios huan quinmactij imomachtijcahuan. Huan ijcón nochi tayicque de ne tayil. 
<span class="verse" id="MK14_24">24&#160;</span>Huan Jesús ocsepa quinili ijcuín: </div>
<div class='p'>―Nijín vino, yejua ya noesyo, huan de ne yejica quitenextilía que timoyectencauque ya de que noesyo mimilahuis huan nimiquis para ijcón maquisasque miacque tagayot de nintajtacoluan. 
<span class="verse" id="MK14_25">25&#160;</span>Huan yec melau ten namechilía que amo ocsepa nitayis nijín vino hasta queman ne tonal cuac tisentayisque cuac Totajtzin Dios momasoutoc namoyolijtic ica ihueyichicahualis para namechyolyecantiyás. </div>
<div class='s'>Nican Jesús Temaquixtijque quitematiltij Pedro que yejua quilis que amo quixmatis Jesús Temaquixtijque </div>
<div class='r'>(Mt. 26.30‑35; Lc. 22.31‑34; Jn. 13.36‑38) </div>
<div class='p'>
<span class="verse" id="MK14_26">26&#160;</span>Huan queman tamic cantarojque ya de se himno, ijcuacón nochin quisque huan yajque campa tepetzin den monotza Olivos. 
<span class="verse" id="MK14_27">27&#160;</span>Huan quinilij Jesús ijcuín: </div>
<div class='p'>―Nochi namejuan nanmomoutisque huan nanmoyolxocolisque de Nejuatzin tech nijín tayohuac. Porín ijcón ijcuiliutoc tech in Tajcuilolamatzin de Dios: “Nicojcocos in tapixque huan niichcahuan sejseyajcan yasque”. 
<span class="verse" id="MK14_28">28&#160;</span>Huan satepan queman nipanquisas ya niyoltoc intzalan in ánimajme, ijcuacón niyás namechyecantiyás hasta ne Galileajcopaca. </div>
<div class='p'>
<span class="verse" id="MK14_29">29&#160;</span>Ijcuacón in Pedro quilij ijcuín: </div>
<div class='p'>―Masqui nochi in tagayot moyolxocolisquíaj, pero nejua amo. </div>
<div class='p'>
<span class="verse" id="MK14_30">30&#160;</span>Huan quinanquilij Jesús ijcuín: </div>
<div class='p'>―Pero de yec melau nimitzilía, que tejua axcan tech nijín tayohuac achtopa que tzajtzis in piotzin ojpa, tejua titeilis expa que amo tinechixmati. </div>
<div class='p'>
<span class="verse" id="MK14_31">31&#160;</span>Ijcuacón in Pedro cachi moyolchicahuaya huan quijtoaya ijcuín: </div>
<div class='p'>―Ta, como ijcón monequi, masqui no nimiquisquía mohuan, pero nejua amo queman niteilis que amo nimitzixmati. </div>
<div class='p'>Huan nochi imomachtijcahuan quijtoayaj ijcón. </div>
<div class='s'>Nican tajtoa de queniu Jesús Temaquixtijque motatatautilij ihuan Dios campa xocomila de Getsemaní </div>
<div class='r'>(Mt. 26.36‑46; Lc. 22.39‑46) </div>
<div class='p'>
<span class="verse" id="MK14_32">32&#160;</span>Huan ejcocque tech ne xocomilajpa campa monotzaya Getsemaní, huan ompa Jesús quinilij imomachtijcahuan ijcuín: </div>
<div class='p'>―Ximosehuican nican huan Nejuatzin niyó nimotatatautiliti ihuan Dios. </div>
<div class='p'>
<span class="verse" id="MK14_33">33&#160;</span>Huan ijcón Jesús quinseuiyac in Pedro, huan Jacobo, huan Juan. Huan de ompa Jesús pehuac motayocoltía huan moyolcocoa ya. 
<span class="verse" id="MK14_34">34&#160;</span>Huan Jesús quinilij imomachtijcahuan ijcuín: </div>
<div class='p'>―Nicmachilía tech noyolo de que nitayocolmiqui porín ejcotoc ya nomiquilis. Namejuan ximocahuacan nican huan xiixpetantocan. </div>
<div class='p'>
<span class="verse" id="MK14_35">35&#160;</span>Huan ijcón in Jesús yajqui cachi nepaca huan motancuaquetzac huan motentocato talixco huan motatatautilij inahuac Itajtzin huan quiliaya ijcuín: </div>
<div class='p'>―Como ijcón mopaquilis ma pano ma amo nechajsiqui nijín momento de tajyohuilis. </div>
<div class='p'>
<span class="verse" id="MK14_36">36&#160;</span>Huan no quijtoj Jesús ijcuín: </div>
<div class='p'>―Abba, Notajtzin, nochi huelis Tejuatzin ticonnchihuas. Xiconxelo de Nejuatzin nijín tajyohuilis. Pero amo xiconchihua ten Nejuatzin nicnequi. Ta, ma mochihua ijcón queme Tejuatzin ticomonequiltía. </div>
<div class='p'>
<span class="verse" id="MK14_37">37&#160;</span>Huan no ijcón Jesús huala huan quinajsico imomachtijcahuan cochtocque huan Jesús quilij Pedro ijcuín: </div>
<div class='p'>―Simón, ¿cox ticochtoc? ¿Xe amo tihueli tiixpetantoc nión se hora? 
<span class="verse" id="MK14_38">38&#160;</span>Xiixpetantocan huan ximotatautilican ihuan Dios para ma amo nanuetzisque itech in ohuijcayot de que in Satanás namechichtacahuis. De yec melau que namoyolo quinequi quichihuas ten cuali, pero namonacayo cuetautoc porín amo nanquipiáj ne yec tacuautamatilis ihuan Dios huan amo huelis nanquichihuasque ten cuali. </div>
<div class='p'>
<span class="verse" id="MK14_39">39&#160;</span>Huan ocsepa Jesús yajqui motatatautilito ihuan Dios ica mismo tajtolme queme ipa quijtojca ya. 
<span class="verse" id="MK14_40">40&#160;</span>Huan cuac moquepac Jesús campa imomachtijcahuan ocsepa, ijcuacón quinajsico cojcochtocque imomachtijcahuan porín ninixtololohuan ixtzatzacuíaj ica ne cochilis. Huan amo quimatíaj oc imomachtijcahuan quenín quinanquilisque. 
<span class="verse" id="MK14_41">41&#160;</span>Huan ica expatica huala Jesús huan quinilij ijcuín: </div>
<div class='p'>―Xicochican ya; ximosehuican ya. Porín axcan quema, ejcoc ya in hora den notajyohuilis. Xiquitacan que Nejuatzin ni Yectagatzin nechtemactisque ya inmacopa in taca tajtacolejque para nechmictisque. 
<span class="verse" id="MK14_42">42&#160;</span>Ximoquetzacan huan tiyohue, xiquitacan ejcotoc ya, huan motoquijtoc ya naquen nechtemactis inmaco in tayecanani. </div>
<div class='s'>Nican tajtoa de queniu in tayecanani judíos quiquitzquijque Jesús Temaquixtijque queme preso </div>
<div class='r'>(Mt. 26.47‑56; Lc. 22.47‑53; Jn. 18.2‑11) </div>
<div class='p'>
<span class="verse" id="MK14_43">43&#160;</span>Huan cuac Jesús tajtojtoya oc, ijcuacón huala Judas, senme de ne majtactiomomen imomachtijcahuan huan yejua quinsenualcuía míac tagayot ten cualcuijque machete huan cuohuit. Nochi nijinque hualajque intencopaca in tayecanani tiopixcame huan tanextiliani den tanahuatil de Moisés huan in huehuentzitzin den pueblojuani judíos. 
<span class="verse" id="MK14_44">44&#160;</span>Huan Judas naquen quitemactij Jesús, yejua ne ipa teilijca ya quenín quitemactisquía Jesús huan quijtojca ya ijcuín: </div>
<div class='p'>―Naquen nejua nictennamiquis, yejua ne yesqui in Jesús; xiquitzquican huan xicuiyacan xicyectzicocan. </div>
<div class='p'>
<span class="verse" id="MK14_45">45&#160;</span>Huan ijcón quichihuac in Judas huan motoquij campa Jesús huan quilij ijcuín: </div>
<div class='p'>―Tamachtijque, Tamachtijque. </div>
<div class='p'>Huan ijcón nimantzin Judas quitennamic in Jesús. 
<span class="verse" id="MK14_46">46&#160;</span>Huan ijcón in tagayot quimasoluijque Jesús huan quiquitzquijque. 
<span class="verse" id="MK14_47">47&#160;</span>Huan senme den imomachtijcahuan de Jesús ten yetoya ya ihuan, yejua ne quiquixtij imachete huan quicocoj in taquehual den hueyi tiopixcat huan quicotonac inacas. 
<span class="verse" id="MK14_48">48&#160;</span>Huan ijcón Jesús quinilij ijcuín: </div>
<div class='p'>―¿Queyé nanualajque para nannechquitzquisque queme yesquía se nitachtecque san? 
<span class="verse" id="MK14_49">49&#160;</span>Huan mosta mosta Nejuatzin niyetoya namohuan namechmachtiaya tech namotiopan huan amo nannechquitzquijque ompa. Huan nochi nijín ijcón mochihuac para ma motamichihuas ten tajcuiliutoc ya tech in Tajcuilolamatzin de Dios. </div>
<div class='p'>
<span class="verse" id="MK14_50">50&#160;</span>Huan ijcón nochi imomachtijcahuan quicauteuque Jesús huan cholojque. </div>
<div class='s'>Nican tajtoa de se telpocat ten choloj cuac quiquitzquijque Jesús </div>
<div class='p'>
<span class="verse" id="MK14_51">51&#160;</span>Huan se telpoch oc quitoctiliaya Jesús huan quemiliutiaya ica se hueyi tilma; huan yejua no quiquitzquijque. 
<span class="verse" id="MK14_52">52&#160;</span>Pero yejua quincahuilijteu nitilma huan choloj xicaltic. </div>
<div class='s'>Nican tajtoa de queniu cuiyacque Jesús Temaquixtijque taixpan de tayecanani judíos </div>
<div class='r'>(Mt. 26.57‑68; Lc. 22.54‑55, 63‑71; Jn. 18.12‑14, 19‑24) </div>
<div class='p'>
<span class="verse" id="MK14_53">53&#160;</span>Huan ijcón cualicque Jesús inixpan in tayecanque den tiopixcame. Huan no mosentilijque nochi in tayecanani tiopixcame huan in huehuentzitzin huan in tanextiliani den tanahuatil de Moisés. 
<span class="verse" id="MK14_54">54&#160;</span>Huan ijcón in Pedro quihuejcatoctiliaya Jesús huan ajsic ne calijticpa den ichan in tayecanque den tiopixcame, huan ompa tocotziutoya ihuan in mayolme, huan mototonijtoya ticoteno. 
<span class="verse" id="MK14_55">55&#160;</span>Huan in tayecanani tiopixcame huan nochi in hueyi chihuanime quiyoltemoayaj ica tensá tajtol para quipajpantisquíaj Jesús huan para quitemactisque huan para quimictisque. Huan amo teyi cajxiliayaj. 
<span class="verse" id="MK14_56">56&#160;</span>Huan miacque quipajpantiayaj Jesús ten amo melau. Pero yejuan motajtolxixicoayaj san huan mopajpantiayaj yejuan san. 
<span class="verse" id="MK14_57">57&#160;</span>Huan ocsequin taca moquetzque huan tensá tacajcayahualis quipajpantijque Jesús huan quijtojque ijcuín: </div>
<div class='p'>
<span class="verse" id="MK14_58">58&#160;</span>―Tejuan ticaquiliayaj que yejua quijtoj ya ijcuín: “Nejua nicuejuelos nijín tiopan den quimachijchiuque huan tech eyi tonalica nicyecchihuas ocsé tiopan de amo tachijchihual ica imay de se tagat”. </div>
<div class='p'>
<span class="verse" id="MK14_59">59&#160;</span>Huan nión ijcón amo monehuiliaya in tapajpantilis. 
<span class="verse" id="MK14_60">60&#160;</span>Huan ijcón in hueyi tiopixcat moquetzac tatajcoyan den tayecanani huan quitajtanilij Jesús ijcuín: </div>
<div class='p'>―¿Queyé amo teyi titananquilía? ¿Toni nijín ten mitzpajpantijtocque? </div>
<div class='p'>
<span class="verse" id="MK14_61">61&#160;</span>Huan Jesús motentamatiliaya san huan amo teyica tananquiliaya. Huan in hueyi tiopixcat ocsepa quiyancuicatajtanilij ijcuín: </div>
<div class='p'>―¿Xe tejua ya in Cristo Temaquixtijque, Iconetzin in Totajtzin Dios naquen itatiochihualtzin de Dios? </div>
<div class='p'>
<span class="verse" id="MK14_62">62&#160;</span>Ijcuacón Jesús quinilij ijcuín: </div>
<div class='p'>―Quema, Nejuatzin ya. Huan no nannechitasque cuac Nejuatzin ni Yectagatzin nimotalis iyecmacopaca campa in chicahualis de Dios huan nihualajtos mixtzalan. </div>
<div class='p'>
<span class="verse" id="MK14_63">63&#160;</span>Ijcuacón in hueyi tiopixcat pehuac momojmotzoaya ica ne itilma porín quixejecoj que Jesús quihuijuicaltij Totajtzin Dios. Huan in hueyi tiopixcat quinilij ocsepa ijcuín: </div>
<div class='p'>―¿Para toni oc monequi cachi tictemosque testigos para ma quipajpantiquij oc? 
<span class="verse" id="MK14_64">64&#160;</span>Namejuan nancacque de nijín tajtolme tenica quihuijuicaltij Dios. Huan, ¿toni nanquixejecoaj namejuan ma ticchihuacan? </div>
<div class='p'>Huan nochin in tayecanani moixejecoltijque de que cachi cuali ma miqui in Jesús. 
<span class="verse" id="MK14_65">65&#160;</span>Huan sequin peuque quiixchijchacque Jesús. Huan de ompa quiixtzacuacque Jesús huan quimagacque ica nimahuan huan quilijque ijcuín: </div>
<div class='p'>―Xiquixejeco aconi mitzmagac. </div>
<div class='p'>Huan ijcón in mayolme quiixhuihuitecque. </div>
<div class='s'>Nican tajtoa de queniu Pedro quilij in tacaquini que yejua mismo amo quixmatic Jesús Temaquixtijque </div>
<div class='r'>(Mt. 26.69‑75; Lc. 22.56‑62; Jn. 18.15‑18, 25‑29) </div>
<div class='p'>
<span class="verse" id="MK14_66">66&#160;</span>Huan queman in Pedro yetoya tani tech in patío, ijcuacón huala se suapil ten tetixilijque para in hueyi tiopixcat. 
<span class="verse" id="MK14_67">67&#160;</span>Huan queman in suapil quitac in Pedro ne calan mototoniaya, ijcuacón yejua quixitac huan quilij Pedro ijcuín: </div>
<div class='p'>―Tejua no tiyetoya ihuan in Jesús de Nazaret. </div>
<div class='p'>
<span class="verse" id="MK14_68">68&#160;</span>Huan ijcón Pedro quitatij ten melau huan quijtoj ijcuín: </div>
<div class='p'>―Amo niquixmati, nión nicmati ten tinechilijtoc. </div>
<div class='p'>Huan ijcón calanquisac Pedro huan nimatzin tzajtzic in pío. </div>
<div class='p'>
<span class="verse" id="MK14_69">69&#160;</span>Huan in tetixilijque ocsepa quitac Pedro huan pehuac quinilij ne naquen ompa yetoyaj ijcuín: </div>
<div class='p'>―Nijín tagat no pohuía ihuan Jesús. </div>
<div class='p'>
<span class="verse" id="MK14_70">70&#160;</span>Huan in Pedro ocsepa quitatij ten melau. Huan amo huejcahuac oc huan in tagayot ten ompa yetoyaj peuque quilíaj Pedro ijcuín: </div>
<div class='p'>―Tejua Pedro, yec melau tejua ninuan tipohuía. Porín tejua no tiixtamati queme ne taca de Galilea huan motajtolis sansé ijcón queme yejuan. </div>
<div class='p'>
<span class="verse" id="MK14_71">71&#160;</span>Ijcuacón in Pedro pehuac tahuijuicaltía elihuis huan quinilij ijcuín: </div>
<div class='p'>―Quitztica Dios, que amo niquixmatic ne tagat ten namejuan nanquijtoaj. </div>
<div class='p'>
<span class="verse" id="MK14_72">72&#160;</span>Huan ijcón in piotzin ica ojpa tzajtzic. Ijcuacón quelnamiyic Pedro den tajtolme ten Jesús quilijca ya achtopa: “Yec melau que achtopa ya que tzajtzisquía ojpa in piotzin, tejua tiquijtos expa de que amo tinechixmati”. Huan ijcón quelnamiyic Pedro huan pehuac mochojchoctía elihuis.  </div>
<div class='psalmlabel' id='MK15_0'> 15</div>
<div class='s'>Nican Jesús Temaquixtijque ajsic iixpan hueyichiuque Pilato </div>
<div class='r'>(Mt. 27.1‑2, 11‑14; Lc. 23.1‑5; Jn. 18.28‑38) </div>
<div class='p'>
<span class="verse" id="MK15_1">1&#160;</span>Huan imostica cuac santanesic ya, ijcuacón in tayecanani tiopixcame mosentilijque ihuan in huehuentzitzin huan in tanextiliani den tanahuatil de Moisés; huan no yetoyaj nochi in huejueyin tamachilejque judíos. Huan cuiyacque Jesús tzicautiyáj huan quitemactijque ihuan in hueyi tequihua Pilato. 
<span class="verse" id="MK15_2">2&#160;</span>Huan Pilato quitajtanilij Jesús ijcuín: </div>
<div class='p'>―¿Cox tejua titayecanque de judíos? </div>
<div class='p'>Huan tananquilij Jesús ijcuín: </div>
<div class='p'>―Quema, ijcón queme tejuatzin tiquijtoa. </div>
<div class='p'>
<span class="verse" id="MK15_3">3&#160;</span>Huan ijcón in tayacanani tiopixcame quiteluiliayaj Jesús ica míac tataman. 
<span class="verse" id="MK15_4">4&#160;</span>Huan ocsepa Pilato quitajtanilij Jesús ijcuín: </div>
<div class='p'>―¿Amo teyica titananquilía? Xiquita ica míac tataman mitzteluilíaj in tagayot. </div>
<div class='p'>
<span class="verse" id="MK15_5">5&#160;</span>Huan nión ica por nojón matájtanti tananquilij Jesús. Huan ica ya nojón in Pilato amo quimatía oc toni quichihuas oc. </div>
<div class='s'>Nican tajtoa de queniu quitelchiuque Jesús Temaquixtijque ma quimictican </div>
<div class='r'>(Mt. 27.15‑31; Lc. 23.13‑25; Jn. 18.38―19.16) </div>
<div class='p'>
<span class="verse" id="MK15_6">6&#160;</span>Huan tech ne tonalme de nijín tajyohuilis iluit, Pilato mohuicaya de que quincahuilis se naquen tzactosque preso, aquen yesqui ten quitajtanisquíaj in tagayot. 
<span class="verse" id="MK15_7">7&#160;</span>Huan oncaya se preso monotzaya Barrabás tzactoya ihuan ocsequin temictiani. Yejuan motehuijcaj ihuan in soldados den tayecanani huan quinmictijcaj miacque ya. 
<span class="verse" id="MK15_8">8&#160;</span>Huan motoquijque miacque tagayot campa Pilato huan peuque quitajtanilíaj ma quinchihuili queme ipa huan ma quincahuilis se preso. 
<span class="verse" id="MK15_9">9&#160;</span>Huan in Pilato quinnanquilij ijcuín: </div>
<div class='p'>―¿Cox nanquinequij ma nicajcahua in tayecanque de judíos? </div>
<div class='p'>
<span class="verse" id="MK15_10">10&#160;</span>Huan ipa in Pilato quimatoyaya que in tayecanani tiopixcame quitemactijque Jesús ica ne xicolot porín quitahuelitacque. 
<span class="verse" id="MK15_11">11&#160;</span>Huan ijcón in tayecanani tiopixcame quincuejmolojque in tagayot huan quintajtolmagacque ma quitajtanilican Pilato ma cachi cuali ma quincahuili in preso Barrabás. 
<span class="verse" id="MK15_12">12&#160;</span>Huan tananquilij in Pilato ijcuín: </div>
<div class='p'>―¿Toni nanquinequij ma nicchihuas ihuan nijín tagat naquen nanquinotzaj tayecanque de judíos? </div>
<div class='p'>
<span class="verse" id="MK15_13">13&#160;</span>Huan ijcón nochi in tagayot tzajtzicque ijcuín: </div>
<div class='p'>―Xicuoupampilo. </div>
<div class='p'>
<span class="verse" id="MK15_14">14&#160;</span>Huan in Pilato quintajtanilij ijcuín: </div>
<div class='p'>―¿Toni quichihuac nijín tagat ten amo cuali? </div>
<div class='p'>Pero in tagayot cachi chicahuac tzajtzíaj ijcuín: </div>
<div class='p'>―Xicuoupampilo. </div>
<div class='p'>
<span class="verse" id="MK15_15">15&#160;</span>Pero queme in Pilato amo quinequía ma quicualancaitacan nijín pueblojuani, ica ya nojón quincahuilij in preso Barrabás. Huan de ompa quitemactij Jesús ma quicuetaxuican huan ma quicuoupampilocan. 
<span class="verse" id="MK15_16">16&#160;</span>Huan ijcón in soldados cuiyacque in Jesús icalteno in rey de ne cali monotza pretorio, huan quinsentilijque nochi in ocsequin soldados. 
<span class="verse" id="MK15_17">17&#160;</span>Huan quitaquentijque Jesús ica se tilma morado, huan quicuatalilijque se corona yohualtic den tajquitil de huitzti. 
<span class="verse" id="MK15_18">18&#160;</span>Huan peuque quiquejqueltajpaloayaj Jesús huan quiliayaj ijcuín: </div>
<div class='p'>―Timitzontajpaloaj, tejuatzin titayecanque den judíos. </div>
<div class='p'>
<span class="verse" id="MK15_19">19&#160;</span>Huan quicuahuijuitequíaj Jesús ica se acat huan quiixchijchayaj. Huan motancuaquetzayaj para majyá quimohuistiliayaj Jesús. 
<span class="verse" id="MK15_20">20&#160;</span>Huan cuac quitamiquejquelojque ya Jesús, ijcuacón quiquixtilijque nitilma morado huan quitaquentijque ica yejua itasal huan cuiyacque para quicuoupampilosque. </div>
<div class='s'>Nican tajtoa de que quicuoupampilotoj Jesús Temaquixtijque </div>
<div class='r'>(Mt. 27.32‑44; Lc. 23.26‑43; Jn. 19.17‑27) </div>
<div class='p'>
<span class="verse" id="MK15_21">21&#160;</span>Huan yetoya ojteno se tagat monotzaya Simón de Cirene, yejua tetat den Alejandro huan Rufo, huan huala den mila. Huan in soldados quinajnahuatijque ma cuica in cruz de Jesús. 
<span class="verse" id="MK15_22">22&#160;</span>Huan cuiyacque Jesús tech se lugar monotzaya Gólgota, quijtosnequi miquetzontecomaco. 
<span class="verse" id="MK15_23">23&#160;</span>Huan quimacacque Jesús ma tayi vino tamanelol ihuan se panti de se cuouchoquilo monotza mirra; pero Jesús amo tayic. 
<span class="verse" id="MK15_24">24&#160;</span>Huan cuac quicuoupampilojque ya, in soldados quichiuque ne tatanilis para quitasquía catín tasal de Jesús cuicasquía cada soldado. Huan ijcón quixejxelojque nochi itasal de Jesús. 
<span class="verse" id="MK15_25">25&#160;</span>Huan queman catca chicnahui hora de cualcan, ijcuacón quicuoupampilojque Jesús. 
<span class="verse" id="MK15_26">26&#160;</span>Huan quitenextilijque in tajtolme tenica quimictisque: “Yejua nijín in tayecanque de judíos”. 
<span class="verse" id="MK15_27">27&#160;</span>Huan no quincuoupampilojque ihuan nijín Jesús ome tachtequini, se iyecmacopaca huan ocsé iopochcopaca. 
<span class="verse" id="MK15_28">28&#160;</span>Huan nochi nijín motamichihuac ijcón queme quijtoa tech in Tajcuilolamatzin de Dios: “Quipouque in Taquehual de Dios ihuan in taca ten amo yolcualime”. </div>
<div class='p'>
<span class="verse" id="MK15_29">29&#160;</span>Huan naquen panoayaj quiquejquelojtoyaj huan cuahuihuicayaj huan quiliayaj Jesús ijcuín: </div>
<div class='p'>―Semi tixoxo, tejua ten ticuejuelosquía in tiopan de Dios huan eyi tonalica ocsepa ticchijchihuasquía. 
<span class="verse" id="MK15_30">30&#160;</span>Ximomaquixti tejua moselti, huan xitemo tech ne cruz. </div>
<div class='p'>
<span class="verse" id="MK15_31">31&#160;</span>Huan ijcón in tayecanani tiopixcame huan in tanextiliani de tanahuatil de Moisés no quiquejqueloayaj Jesús huan moyolnojnotzayaj se huan ocsé ijcuín: </div>
<div class='p'>―Jesús quinequía quinmaquixtis ocsequin taca, pero yejua san amo huelis momaquixtis. </div>
<div class='p'>
<span class="verse" id="MK15_32">32&#160;</span>Huan ocsequin quilijque Jesús ijcuín: </div>
<div class='p'>―Como tejua ya in Cristo Temaquixtijque, titayecanque de Israel, axcan xitemo tech in cruz, para ma tiquitacan motanahuatil huan ijcón timitzneltoquilisque de que tejua in Cristo. </div>
<div class='p'>Huan in tachtequini ten quincuoupampilojque inajnacastan Jesús, yejuan nojonques no quitejtelchihuayaj Jesús. </div>
<div class='s'>Nican tajtoa de que Jesús Temaquixtijque momiquilij </div>
<div class='r'>(Mt. 27.45‑56; Lc. 23.44‑49; Jn. 19.28‑30) </div>
<div class='p'>
<span class="verse" id="MK15_33">33&#160;</span>Huan cuac ajsic nepanta ya, ijcuacón pehuac tayohuayantis nochi in senmanahuac, huan huejcahuac hasta eyi hora de tiotac. 
<span class="verse" id="MK15_34">34&#160;</span>Huan tech eyi hora de tiotac, Jesús tzajtzic chicahuac huan quijtoj ijcuín: </div>
<div class='p'>―Eloi, Eloi, ¿lama sabactani? ―quijtosnequi: no Dios, no Dios, ¿queyé tinechsencahuac? </div>
<div class='p'>
<span class="verse" id="MK15_35">35&#160;</span>Huan queman ijcón quicacque nijín tajtolme, ijcuacón sequin den ompa yetoyaj quijtojque ijcuín: </div>
<div class='p'>―Xiquitacan, majyá quinotza Elías ne tanahuatijque de Dios. </div>
<div class='p'>
<span class="verse" id="MK15_36">36&#160;</span>Huan yajtihuetzic se tagat, quicuito se taman tasal ten posoni huan quiajaquij itech vinagre huan ica se acat quiyecapantalilij. Huan de ompa quintentalilij Jesús ma quichichina. Pero ocsequin tagayot quilijque ijcuín: </div>
<div class='p'>―Xicahua, ma tiquitacan cox hualas ne Elías huan cox quipalehuis temos. </div>
<div class='p'>
<span class="verse" id="MK15_37">37&#160;</span>Huan ijcón in Jesús tzajtzic chicahuac huan momiquilij. 
<span class="verse" id="MK15_38">38&#160;</span>Huan in tasal ica tatzacuaya calteno de tiopanijtic, yejua ne tzayanic sentatajco huan ome quisac desde ajco huan hasta tani. 
<span class="verse" id="MK15_39">39&#160;</span>Huan in capitán de soldados de romanos ijcatoya iixpampa Jesús. Huan queman quitac queniu tzajtzic Jesús huan miyic, ijcuacón yejua quijtoj ijcuín: </div>
<div class='p'>―Yec melau nijín tagat catca Teconetzin de Dios. </div>
<div class='p'>
<span class="verse" id="MK15_40">40&#160;</span>Huan no ompa yetoyaj sequin suatzitzin quitztoyaj huejca san. Ompa ihuan yetoyaj María Magdalena huan María tenan de Jacobo in taxocoyot, huan tenan de José, huan no yetoya Salomé. 
<span class="verse" id="MK15_41">41&#160;</span>Nojonque sihuame quitoctiliayaj Jesús huan quitequitiliayaj Yejuatzin cuac yetoya tech in pueblo de Galilea. Huan no yetoyaj ocsequin miacque sihuame ten hualajque ihuan Jesús tech ne Jerusalén. </div>
<div class='s'>Nican tajtoa de queniu quitalpachojque Jesús Temaquixtijque </div>
<div class='r'>(Mt. 27.57‑61; Lc. 23.50‑56; Jn. 19.38‑42) </div>
<div class='p'>
<span class="verse" id="MK15_42">42&#160;</span>Huan cuac tapoyahuic ya, ijcuacón pehuac in hora cuac in tagayot judíos moyeyectaliayaj para imostica queman iluitonal de nesehuilis. 
<span class="verse" id="MK15_43">43&#160;</span>Huan huala campa rey Pilato se tagat monotzaya José de Arimatea. Yejua ne se tagat yolcuali ten pohuic ihuan in tamachilejque judíos huan no quichiaya ma ejco in tiempo queman Dios momasoutoc ica ihueyichicahualis ipan itaneltocacahuan. Huan ne tagat calayic ica míac ne yolchicahualis campa yetoya rey Pilato huan quitajtanilij inacayo in Jesús. 
<span class="verse" id="MK15_44">44&#160;</span>Huan in Pilato quimoucacayic que miyic ya Jesús huan quinotzac in capitán den soldados romanos huan quitajtanilij xe melau que miyic ya in Jesús. 
<span class="verse" id="MK15_45">45&#160;</span>Huan queman in capitán romano quilij que melau, ijcuacón quimactilijque José inacayo in Jesús. 
<span class="verse" id="MK15_46">46&#160;</span>Huan in José quicohuato se tilma huan quitemohuij Jesús itech in cruztzin, huan quiquemiloj huan quitalito itech se miquetecoch, ten ipa tachijchiu ya tech se tequespan. Huan quitetecuinojque se hueyi tet para ica quitentzacuasque in miquetecoch. 
<span class="verse" id="MK15_47">47&#160;</span>Pero in María Magdalena huan María tenan de José quitztoyaj campa quitalijque inacayo Jesús.  </div>
<div class='psalmlabel' id='MK16_0'> 16</div>
<div class='s'>Nican tajtoa de queniu Jesús Temaquixtijque panquisac yoltoc itzalan ánimajme </div>
<div class='r'>(Mt. 28.1‑10; Lc. 24.1‑12; Jn. 20.1‑10) </div>
<div class='p'>
<span class="verse" id="MK16_1">1&#160;</span>Huan queman panoc ya in tonal de nesehuilis, ijcuacón María Magdalena, huan in María tenan de Jacobo, huan ocsé sihuat Salomé, yejuan nojonques quicouque sequin xiutzitzin den ajuiyac para quiojxilisque inacayo in Jesús. 
<span class="verse" id="MK16_2">2&#160;</span>Huan tech in domingo, yejua in tayecanque tonal den semana, de ne cualcampan queman quisac ya in tonaltzin, ijcuacón in sihuame yajque campa miquecoyoc. 
<span class="verse" id="MK16_3">3&#160;</span>Huan monojnotzayaj tech in ojti ijcuín: </div>
<div class='p'>―¿Aconi techajchihuilisque in tet tenica tentzactoc in miquecoyoc? </div>
<div class='p'>
<span class="verse" id="MK16_4">4&#160;</span>Huan cuac ajsicque ya, ijcuacón quitacque que cajchiuque ya ne tet ten semi hueyi. 
<span class="verse" id="MK16_5">5&#160;</span>Huan queman calacque tech in miquetecoch, ijcuacón quitacque se telpoch tocotziutoya iyecmacopaca in miquetecoch huan quemiliutoc in telpoch ica se hueyi tilma ten semi istac, huan in sihuame momoutijque. 
<span class="verse" id="MK16_6">6&#160;</span>Huan in ángel quinilij ijcuín: </div>
<div class='p'>―Amo ximomoutican, nanquitemoaj Jesús nazareno, naquen quicuoupampilojcaj ya. Yejuatzin panquisac ya yoltoc itzalan in ánimajme huan amo nican yetoc. Xiquitaquij in lugar campa quitalijcaj ya. 
<span class="verse" id="MK16_7">7&#160;</span>Huan axcan xiyacan xiquinilitij Pedro huan in ocsequi imomachtijcahuan que Yejuatzin namechyecanati campa Galilea; huan ompa nanquitasque queme namechilijca ya. </div>
<div class='p'>
<span class="verse" id="MK16_8">8&#160;</span>Huan in sihuame quisque den miquetecoch huan cholojque porín moucahuihuiyocayaj. Huan amo aquen teyi quiliayaj porín momoutiayaj. </div>
<div class='s'>Nican tajtoa de queniu quimonextilij Jesús Temaquixtijque campa María Magdalena </div>
<div class='r'>(Jn. 20.11‑18) </div>
<div class='p'>
<span class="verse" id="MK16_9">9&#160;</span>Huan Jesús panquisac ya yoltoc intzalan in ánimajme tech ne domingo cualcan, yejua ne tayecanque tonal. Huan quimonextilijca achto in María Magdalena, naquen Jesús quinquixtilijca ya in chicome amocualime ejecame. 
<span class="verse" id="MK16_10">10&#160;</span>Huan ijcón yajqui in María Magdalena huan quinmatiltito nochi ten ihuan Jesús yetoyaj porín yejuan moyolcocoayaj huan chocatoyaj san. 
<span class="verse" id="MK16_11">11&#160;</span>Huan queman imomachtijcahuan de Jesús quicacque que panquisac ya yoltoc ya Jesús, huan quicacque que in María quitac ya in Jesús, ijcuacón yejuan amo quineltocacque. </div>
<div class='s'>Nican tajtoa de queniu quinmonextilij Jesús Temaquixtijque ome imomachtijcahuan </div>
<div class='r'>(Lc. 24.13‑35) </div>
<div class='p'>
<span class="verse" id="MK16_12">12&#160;</span>Huan satepan Jesús quinmonextilij ica ocsé taman inixpan omen imomachtijcahuan ten yayaj tequititij mila. 
<span class="verse" id="MK16_13">13&#160;</span>Huan ijcón yejuan yajque huan quinmatilijque ocsequin imomachtijcahuan de Jesús. Pero nión ica nojón tajtol amo no quineltocacque yejuan. </div>
<div class='s'>Nican tajtoa de queniu Jesús Temaquixtijque quintequimactij imomachtijcahuan </div>
<div class='r'>(Mt. 28.16‑20; Lc. 24.36‑49; Jn. 20.19‑23) </div>
<div class='p'>
<span class="verse" id="MK16_14">14&#160;</span>Huan satepan quinmonextilij Jesús in majtactionseme imomachtijcahuan queman sen yetoyaj tacuajtoyaj. Huan Jesús quinajuac porín amo quipiayaj in yec tacuautamatilis huan porín amo yec tacuautamatoyaj ihuan Jesús tech ninyolojuan. Porín amo quinneltoquiliayaj neques ten quiniliayaj que quitacque ya Jesús panquisac ya yoltoc in tzalan in ánimajme. 
<span class="verse" id="MK16_15">15&#160;</span>Huan Jesús quinilij imomachtijcahuan ijcuín: </div>
<div class='p'>―Xiyacan nochi senmanahuac huan xitanojnotzacan ica in cuali Tajtoltzin de Dios nochi ten nemij nican talticpac. 
<span class="verse" id="MK16_16">16&#160;</span>Huan naquen yec tacuautamati itech in Cristo Temaquixtijque, yejua nojón maquisas de nitajtacoluan. Pero naquen amo yec tacuautamati itech in Cristo Temaquixtijque, yejua ne yesqui tatelchihual. </div>
<div class='p'>
<span class="verse" id="MK16_17">17&#160;</span>Huan ica nijín mohuistic nescayome mopalehuisque naquen yec tacuautamati itech in Cristo: Notencopaca quincalanquixtisque in amocuali ejecame. Huan tajtosque ica in yancuic tajtolme. 
<span class="verse" id="MK16_18">18&#160;</span>Huan quinquitzquisque ica inmahuan cohuame. Huan tacán tayisque tensá tepahuisquía, ijcuacón amo teyi quinchihuilis. Huan ipan in cocoyani quintalilisque ninmahuan huan pajtisque. </div>
<div class='s'>Nican tajtoa de que Jesús Temaquixtijque yajqui ocsepa eluiyac </div>
<div class='r'>(Lc. 24.50‑53) </div>
<div class='p'>
<span class="verse" id="MK16_19">19&#160;</span>Huan in Totecotzin Jesucristo cuac quintaminojnotzac ya imomachtijcahuan, ijcuacón yajqui ajco eluiyac huan motalito iyecmacopaca in Totajtzin Dios. 
<span class="verse" id="MK16_20">20&#160;</span>Huan ijcón yejuan imomachtijcahuan quisque huan yajque tanojnotzatoj nohuiyampa. Huan in Totecotzin quinpalehuiaya huan tenextiliaya ica mohuistic nexcuitilme que yec melau nijín yancuic Tajtoltzin tenica tanojnotzayaj. Amén.</div><div class="footnote">
<hr />
</div>
</div></body></html>
