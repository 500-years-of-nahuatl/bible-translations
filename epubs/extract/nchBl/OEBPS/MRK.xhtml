<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>Icamanal Toteco Cati Quiijcuilo Marcos  </div>
<div class='psalmlabel' id='MK1_0'> 1</div>
<div class='s'>Juan tecuaalti huan tepohuili icamanal Toteco </div>
<div class='r'>(Mt. 3:1-12; Lc. 3:1-9, 15-17; Jn. 1:19-28) </div>
<div class='p'>

<span class="verse" id="MK1_1">1&#160;</span>Quej ni pejqui nopa cuali tamachtili ten Jesucristo, Icone Toteco Dios. </div>
<div class='p'>
<span class="verse" id="MK1_2">2&#160;</span>Huejcajquiya Isaías, itajtolpanextijca Toteco, quiijcuilo cati Toteco quiilhui Jesús. Quiijcuilo: </div>
<div class='q'>“Xiquita nijtitanis notayolmelajca ma mitzyacanas. </div>
<div class='q'>Yaya quicualtalis iniyolo masehualme para ma mitzselica. </div>
<div class='q'>
<span class="verse" id="MK1_3">3&#160;</span>Notayolmelajca camanaltis chicahuac ipan nopa huactoc tali campa amo teno eli, </div>
<div class='q'>huan quinilhuis masehualme: </div>
<div class='q'>‘Xijcualtalica amoyolo pampa hualas Tohueyiteco. </div>
<div class='q'>Xijxitahuaca amonemilis quej anquisencahuaj ojti para hualas se hueyi tequitiquet.’ ” </div>
<div class='p'>
<span class="verse" id="MK1_4">4&#160;</span>Ni tayolmelajquet cati Toteco quititanqui ma tayacana elqui Juan cati tecuaaltiyaya ipan nopa huactoc tali. Tacamanalhuiyaya para masehualme ma mocuaaltica para quinextise para ya moyolcuectoque huan ya quicajtejtoque tajtacoli. Huan Toteco quintapojpolhuiyaya inintajtacolhua. 
<span class="verse" id="MK1_5">5&#160;</span>Miyac masehualme ten estado Judea huan ten altepet Jerusalén yahuiyayaj para quicaquise Juan. Huan quema quiilhuiyayaj Toteco inintajtacolhua, Juan quincuaaltiyaya ipan hueyat Jordán. </div>
<div class='p'>
<span class="verse" id="MK1_6">6&#160;</span>Juan moquentiyaya iyoyo ten taxinepaloli ten itzoncal camello huan quipixqui se itzinquechilpica ten cuetaxti. Quincuayaya pilchapoltzitzi huan necti cati onca ipan nopa huactoc tali. 
<span class="verse" id="MK1_7">7&#160;</span>Quincamanalhuiyaya masehualme ten Jesús huan quinilhuiyaya: “Teipa hualas se tacat cati quipiyas más miyac itequiticayo que na. Na amo nihueyi quej ya. Amo nicaxilía para nielis niitequipanojca, yon para nijquixtilis itecac. 
<span class="verse" id="MK1_8">8&#160;</span>Na nimechcuaaltía san ica at, pero yaya amechmacas Itonal Toteco ipan amoyolo.” </div>
<div class='s'>Juan quicuaalti Jesús </div>
<div class='r'>(Mt. 3:13-17; Lc. 3:21-22) </div>
<div class='p'>
<span class="verse" id="MK1_9">9&#160;</span>Ipan nopa tonali Jesús quisqui altepet Nazaret ipan estado Galilea huan yajqui campa Juan itztoya, huajca Juan quicuaalti ipan hueyat Jordán. 
<span class="verse" id="MK1_10">10&#160;</span>Huan teipa, quema Jesús quisayaya ipan at, quiitac motapo ilhuicacti huan Itonal Toteco hualtemoc ipan ya quej se paloma. 
<span class="verse" id="MK1_11">11&#160;</span>Huan quicajqui Toteco Dios camanaltic ten ilhuicac huan quiijto: “Ta tiNocone, nimitzicnelía miyac huan nijpiya miyac paquilisti ica cati tijchihua.” </div>
<div class='s'>Amocualtacat quiyoltilanqui Jesús ma tajtacolchihua </div>
<div class='r'>(Mt. 4:1-11; Lc. 4:1-13) </div>
<div class='p'>
<span class="verse" id="MK1_12">12&#160;</span>Teipa Itonal Toteco quiyacanqui Jesús ma yahui hasta nopa tali huactoc campa amo teno eli. 
<span class="verse" id="MK1_13">13&#160;</span>Huan Jesús itztoya nopona cuarenta tonali huan Amocualtacat quiyoltilanqui para ma tajtacolchihua. Nojquiya nopona itztoyaj tecuanime cati mosisiníaj, huan itztoyaj ilhuicac ehuani cati quitequipanohuayayaj Jesús. </div>
<div class='s'>Jesús pejqui tequiti ipan estado Galilea </div>
<div class='r'>(Mt. 4:12-17; Lc. 4:14-15) </div>
<div class='p'>
<span class="verse" id="MK1_14">14&#160;</span>Quema nopa tanahuatijquet ya quitzactoya Juan cati tecuaaltiyaya, Jesús ajsito ipan estado Galilea para tepohuilis nopa cuali tamachtili ten quenicatza masehualme huelis calaquise campa tanahuatía Toteco. 
<span class="verse" id="MK1_15">15&#160;</span>Huan quinilhuiyaya masehualme: “Ya ajsic nopa tonali huan ama, amo huejcahuas pehuas tanahuatis Toteco. Xijpataca amoyolo huan xijneltocaca icamanal Toteco.” </div>
<div class='s'>Jesús quinnotzqui nahui michtajtamani </div>
<div class='r'>(Mt. 4:18-22; Lc. 5:1-11) </div>
<div class='p'>
<span class="verse" id="MK1_16">16&#160;</span>Teipa Jesús nentinemiyaya iteno nopa hueyi at Galilea huan quinitac Simón ihuaya iicni, Andrés. Inijuanti michtajtamani huan quimajcahuayayaj se matat ipan at. 
<span class="verse" id="MK1_17">17&#160;</span>Huan Jesús quinilhui: </div>
<div class='p'>―Techtoquilica. Ama anmichtajtamani, pero na nimechnextilis quenicatza anquinnotzase masehualme ma nechtoquilica. </div>
<div class='p'>
<span class="verse" id="MK1_18">18&#160;</span>Huan quicajtejque inimata huan yajque ihuaya. 
<span class="verse" id="MK1_19">19&#160;</span>Teipa Jesús nejnenqui se quentzi huan quinitac Jacobo ihuaya iicni, Juan. Inijuanti iconehua Zebedeo, huan itztoyaj ipan se cuaacali quiijtzomayayaj inimata. 
<span class="verse" id="MK1_20">20&#160;</span>Huan nimantzi Jesús quinnotzqui. Huan quicajtejque inintata Zebedeo ipan cuaacali inihuaya itequipanojcahua huan quitoquilijque. </div>
<div class='s'>Se tacat cati quipixqui se iajacayo Amocualtacat </div>
<div class='r'>(Lc. 4:31-37) </div>
<div class='p'>
<span class="verse" id="MK1_21">21&#160;</span>Teipa Jesús huan cati itztoyaj ihuaya ajsitoj altepet Capernaum. Huan ipan se tonali para ma mosiyajquetzaca israelitame, Jesús calajqui ipan nopa israelita tiopamit, huan pejqui tamachtía. 
<span class="verse" id="MK1_22">22&#160;</span>Huan masehualme san quitachiliyayaj ica itamachtil, pampa quinmachtiyaya quej se cati quipixqui tequiticayot. Amo quinmachtiyaya quej tamachtiani ten itanahuatil Moisés. 
<span class="verse" id="MK1_23">23&#160;</span>Nojquiya ipan tiopamit itztoya se tacat cati quipixqui se iajacayo Amocualtacat cati calactoya ipan itacayo. Yaya quiitac Jesús huan chicahuac quiijto: </div>
<div class='p'>
<span class="verse" id="MK1_24">24&#160;</span>―Jesús ta tiNazaret ejquet, ¿taya techchihuilis? ¿Tihualajtoc para techtzontamiltis? Na nimitzixmati. Ta cati titatzejtzeloltic cati Dios quititanqui nica. </div>
<div class='p'>
<span class="verse" id="MK1_25">25&#160;</span>Huan Jesús quiajhuac nopa iajacayo Amocualtacat huan quiilhui: </div>
<div class='p'>―Ayecmo ximolini. Xiquisa ipan ni tacat. </div>
<div class='p'>
<span class="verse" id="MK1_26">26&#160;</span>Huajca iajacayo Amocualtacat quichijqui nopa tacat ma huetzi ica se ajaca cocolisti. Huan tzajtzitejqui chicahuac huan quisqui ipan itacayo. 
<span class="verse" id="MK1_27">27&#160;</span>Huan nochi momajmatijque huan moilhuijque: </div>
<div class='p'>―¿Taya panoc? ¿Huelis ya ni se yancuic tamachtili? ¡Ni tacat Jesús quipiya tequiticayot para quinnahuatis iajacahua Amocualtacat huan inijuanti quineltoquilíaj! </div>
<div class='p'>
<span class="verse" id="MK1_28">28&#160;</span>Huajca nimantzi nochi masehualme campa hueli ipan estado Galilea quimatque ten quichijqui Jesús. </div>
<div class='s'>Jesús quichicajqui imona Simón Pedro </div>
<div class='r'>(Mt. 8:14-15; Lc. 4:38-39) </div>
<div class='p'>
<span class="verse" id="MK1_29">29&#160;</span>Quema ya quistoyaj ipan tiopamit, Jesús yajqui ihuaya Jacobo ihuaya Juan hasta ininchaj Simón huan Andrés. 
<span class="verse" id="MK1_30">30&#160;</span>Huan imona Simón Pedro huetztoya ipan cocolisti pampa totoniyayaya. Huan nimantzi quiilhuijque Jesús para mococohua. 
<span class="verse" id="MK1_31">31&#160;</span>Huajca Jesús quinechcahui nopa sihuat huan quimaitzqui. Quitananqui huan nimantzi quicajqui nopa cocolisti. Huan nopa sihuat pejqui quintamaca. </div>
<div class='s'>Jesús quinchicajqui miyac cocoyani </div>
<div class='r'>(Mt. 8:16-17; Lc. 4:40-41) </div>
<div class='p'>
<span class="verse" id="MK1_32">32&#160;</span>Quema ya calajqui tonati huan tayohuixtoya, masehualme pejque quinhuicaj campa Jesús nochi cati mococohuayayaj huan cati quinpiyayayaj iajacahua Amocualtacat. 
<span class="verse" id="MK1_33">33&#160;</span>Huan nochi masehualme ten nopa altepet mosentilijque calteno. 
<span class="verse" id="MK1_34">34&#160;</span>Huan Jesús quinchicajqui miyac cocoyani cati quipiyayayaj miyac tamanti cocolisti. Huan quinquixtili miyac iajacahua Amocualtacat. Pero Jesús amo quincahuiliyaya iajacahua Amocualtacat ma camanaltica, pampa quiixmatiyayaj para yaya eliyaya nopa Cristo cati Toteco Dios quititantoya. </div>
<div class='s'>Jesús tepohuili icamanal Toteco ipan estado Galilea </div>
<div class='r'>(Lc. 4:42-44) </div>
<div class='p'>
<span class="verse" id="MK1_35">35&#160;</span>Huan tonili ijnaltzi quema noja tatayohua, Jesús mijquejtejqui huan yajqui campa tatzitzica para motatajtis ica Toteco Dios. 
<span class="verse" id="MK1_36">36&#160;</span>Huan teipa Simón ihuaya ihuampoyohua yajque quitemotoj. 
<span class="verse" id="MK1_37">37&#160;</span>Huan quipantijque Jesús, huan quiilhuijque: </div>
<div class='p'>―Nochi masehualme mitztemohuaj. </div>
<div class='p'>
<span class="verse" id="MK1_38">38&#160;</span>Pero Jesús quinilhui: </div>
<div class='p'>―Ma tiyaca ipan nopa pilaltepetzitzi cati nechca para nitepohuilis nepa nojquiya pampa yeca nihualajtoc. </div>
<div class='p'>
<span class="verse" id="MK1_39">39&#160;</span>Huajca Jesús panotinenqui campa hueli ipan nochi estado Galilea, huan tepohuiliyaya icamanal Toteco ipan sese israelita tiopamit. Huan quema quinpantiyaya masehualme cati quipiyayayaj iajacahua Amocualtacat, Jesús quinchihualtiyaya ma quisaca. </div>
<div class='s'>Jesús quichicajqui se tacat cati tacayo palaniyaya </div>
<div class='r'>(Mt. 8:1-4; Lc. 5:12-16) </div>
<div class='p'>
<span class="verse" id="MK1_40">40&#160;</span>Huan quinechcahuico Jesús se tacat cati tacayo palaniyaya ica se cocolisti cati itoca lepra. Huan motancuaquetzqui iixta Jesús huan quiilhui: </div>
<div class='p'>―Jesús, sinta tijnequi, huelis techchicahuas. </div>
<div class='p'>
<span class="verse" id="MK1_41">41&#160;</span>Huan Jesús quitasojtac huan quitali imax ipan ya huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>
<span class="verse" id="MK1_42">42&#160;</span>Huan ipan nopa talojtzi nopa cocolisti quicajqui. 
<span class="verse" id="MK1_43">43&#160;</span>Huajca Jesús quinahuati: </div>
<div class='p'>
<span class="verse" id="MK1_44">44&#160;</span>―Ximomocuitahui para amo aqui xiquilhui. San xiya ximonextiti iixpa nopa israelita totajtzi, huan xijmaca Toteco nopa tacajcahualisti cati Moisés tanahuati ma quimacaca cati ayecmo quipiyaj inintacayo palantoc para quej nopa nochi quimatise ya timochicajtoc. </div>
<div class='p'>
<span class="verse" id="MK1_45">45&#160;</span>Pero nopa tacat yajqui huan pejqui quinilhuía nochi masehualme taya ipantic huan nelía momajqui icamanal. Yeca Jesús ayecmo huelqui calaqui tonaya ipan altepeme. San nejnemiyaya campa tatzitzica huan nopona nojquiya quipantiyayaj miyac masehualme cati hualajque ten campa hueli pilaltepetzitzi.  </div>
<div class='psalmlabel' id='MK2_0'> 2</div>
<div class='s'>Jesús quichicajqui se tacat cati metzhuapactic </div>
<div class='r'>(Mt. 9:1-8; Lc. 5:17-26) </div>
<div class='p'>
<span class="verse" id="MK2_1">1&#160;</span>Quema ya panotoya se ome tonati, Jesús sempa yajqui hasta altepet Capernaum, huan nochi quimatque para itztoya ipan se cali. 
<span class="verse" id="MK2_2">2&#160;</span>Huan nimantzi mosentilijque miyac masehualme nopona huan yeca ayecmo aqui huelqui calaqui, yon ayecmo aqui huelqui monechcahuía campa caltemit. Huan Jesús quincamanalhuiyaya ten icamanal Toteco. 
<span class="verse" id="MK2_3">3&#160;</span>Huan teipa ajsicoj sequij tacame cati quihualicayayaj campa Jesús se cocoxquet cati metzhuapactic, huan nahui tacame quiquechpanojtihualayayaj. 
<span class="verse" id="MK2_4">4&#160;</span>Huan amo huelque ajsique campa Jesús pampa itztoyaj tahuel miyac masehualme, huajca tejcoque calcuitapa huan quiijcuenijque sequij tzontzajcayot itzonta Jesús. Teipa quitemohuijque nopa cocoxquet motectoc ipan itapech. 
<span class="verse" id="MK2_5">5&#160;</span>Huan Jesús quiitac para quineltocayayaj, huajca quiilhui nopa cocoxquet: </div>
<div class='p'>―Nohuampo nimitztapojpolhuía motajtacolhua. </div>
<div class='p'>
<span class="verse" id="MK2_6">6&#160;</span>Huan sequij tamachtiani ten itanahuatil Moisés cati mosehuijtoyaj calijtic moyolilhuijque: 
<span class="verse" id="MK2_7">7&#160;</span>“¿Para ten camanalti Jesús quej nopa? Mochihua quej elisquía Toteco, pampa amo aqui hueli tetapojpolhuía tajtacoli, san Toteco.” </div>
<div class='p'>
<span class="verse" id="MK2_8">8&#160;</span>Huan Jesús nimantzi quimatqui taya moyolilhuiyayaj, huan quinilhui: </div>
<div class='p'>―¿Para ten anmoyolilhuíaj quej nopa? 
<span class="verse" id="MK2_9">9&#160;</span>Nochi cati niquijtohua mochihuas masque niquilhuis ni cocoxquet: ‘Nimitztapojpolhuía motajtacolhua’, o niquilhuis: ‘Ximijquehua, xijtanana motapech huan xinejnemi.’ 
<span class="verse" id="MK2_10">10&#160;</span>Pero pampa nijnequi xijmatica na cati niMocuetqui Masehuali, nijpiya tequiticayot ipan taltipacti para melahuac nitetapojpolhuis tetajtacolhua, huajca nimechnextilis para mochihuas cati niquijtohua. </div>
<div class='p'>Huan nimantzi Jesús quiilhui nopa cocoxquet: </div>
<div class='p'>
<span class="verse" id="MK2_11">11&#160;</span>―Nimitzilhuía, ximijquehua, xijtanana motapech huan xiya mochaj. </div>
<div class='p'>
<span class="verse" id="MK2_12">12&#160;</span>Huajca mijquejqui huan quitanantejqui itapech iniixpa huan quisato. Huan nochi cati quiitaque san quitachilijque huan quihueyichijque Toteco Dios huan quiijtojque: </div>
<div class='p'>―Amo quema tiquitztoque se tamanti quej ni. </div>
<div class='s'>Jesús quinotzqui Leví cati nojquiya itoca Mateo </div>
<div class='r'>(Mt. 9:9-13; Lc. 5:27-32) </div>
<div class='p'>
<span class="verse" id="MK2_13">13&#160;</span>Teipa Jesús sempa yajqui iteno hueyi at, huan quinechcahuijque miyac masehualme huan yaya quinmachti. 
<span class="verse" id="MK2_14">14&#160;</span>Huan teipa Jesús panotinemiyaya campa se mesa ten tequicali, huan nopona mosehuijtoya se tacat itoca Leví<a href='#FN1' epub:type='noteref' class='noteref'>*</a> cati elqui icone Alfeo. Tequitini quitequitalijtoyaj ma quiselis nopa tomi cati nochi monequi taxtahuase quej impuesto. Huan Jesús quiilhui: </div>
<div class='p'>―Techtoquili. </div>
<div class='p'>Huajca Leví moquetztiquisqui huan quitoquili Jesús. </div>
<div class='p'>
<span class="verse" id="MK2_15">15&#160;</span>Teipa Jesús tacuayaya ipan ichaj Leví huan ajsicoj nopona miyac tacame cati tainamaj impuesto huan cati miyac tajtacoli quichihuaj. Nopa tacame nojquiya tacuayayaj ihuaya Jesús huan imomachtijcahua pampa miyac ten inijuanti quitoquiliyayaj. 
<span class="verse" id="MK2_16">16&#160;</span>Huan nojquiya itztoyaj nopona sequij fariseos huan tamachtiani ten itanahuatil Moisés. Huan quema quiitaque Jesús tacuayaya inihuaya nopa amo cuajcualme, quintatzintoquilijque imomachtijcahua: </div>
<div class='p'>―¿Para ten tacua huan ati Jesús inihuaya tacame cati tainamaj impuesto huan inihuaya cati miyac tajtacoli quichihuaj? </div>
<div class='p'>
<span class="verse" id="MK2_17">17&#160;</span>Huan Jesús quicajqui inincamanal huan quinilhui: </div>
<div class='p'>―Se tetica tacat amo quinequilía se tepajtijquet, pero se cocoxquet, quena. Na amo nihualajtoc para niquinnotzas cati moilhuíaj cuajcualme iixpa Toteco Dios. Nihualajtoc para niquinnotzas masehualme cati quimatij para quipiyaj inintajtacolhua. </div>
<div class='s'>Quitatzintoquilijque Jesús para ten amo mosahuaj imomachtijcahua </div>
<div class='r'>(Mt. 9:14-17; Lc. 5:33-39) </div>
<div class='p'>
<span class="verse" id="MK2_18">18&#160;</span>Se tonal imomachtijcahua Juan huan inintatoquilijcahua fariseos mosahuayayaj para motatajtise ipan Toteco Dios. Huajca yajque tacame campa Jesús huan quitatzintoquilijque: </div>
<div class='p'>―¿Para ten mosahuaj itatoquilijcahua Juan huan inintatoquilijcahua fariseos, pero momomachtijcahua amo mosahuaj? </div>
<div class='p'>
<span class="verse" id="MK2_19">19&#160;</span>Huan Jesús quinnanquili: </div>
<div class='p'>―¿Quenicatza huelis mosahuase ihuampoyohua se mosihuajtijquet ipan nopa talojtzi quema tacuaj ihuaya ipan nenamictili? Sinta itztoque iixpa nopa mosihuajtijquet, amo quinamiqui para mosahuase. San se eltoc quema na niitztoc inihuaya nomomachtijcahua, amo quinamiqui mosahuase. 
<span class="verse" id="MK2_20">20&#160;</span>Pero se tonal hualase tacame huan nechhuicase. Ipan nopa tonali, quena, mosahuase nomomachtijcahua. 
<span class="verse" id="MK2_21">21&#160;</span>‘Amo aqui<a href='#FN2' epub:type='noteref' class='noteref'>†</a> quitatamanía se yoyomit cati sosoltic ica se yoyomit cati yancuic, pampa nopa cati yancuic motzocoyolos huan nimantzi tzayanis nopa yoyomit cati sosoltic huan achi más fiero nesis. 
<span class="verse" id="MK2_22">22&#160;</span>Nojquiya amo aqui quiteca xocomeca at cati yancuic ipan bolsas ten cuetaxti sosoltic, pampa quema nopa yancuic xocomeca at xocoyas, mohueyilis. Quej nopa tzayanis nopa cuetaxti sosoltic huan san quinenpolos nopa xocomeca at huan nopa cuetaxti. Huajca monequi quitecase xocomeca at cati yancuic ipan bolsas ten cuetaxti yancuic.’ </div>
<div class='s'>Imomachtijcahua Jesús quiquechcocototzque trigo ipan sábado </div>
<div class='r'>(Mt. 12:1-8; Lc. 6:1-5) </div>
<div class='p'>
<span class="verse" id="MK2_23">23&#160;</span>Ipan sábado, nopa tonali para ma mosiyajquetzaca israelitame, Jesús nejnemiyaya ipan se mili campa quitoctoyaj trigo, huan imomachtijcahua pejque quiquechcocototzaj trigo iyol huan quicuaj. 
<span class="verse" id="MK2_24">24&#160;</span>Huajca nopa fariseos quiilhuijque Jesús: </div>
<div class='p'>―Xiquita, momomachtijcahua quichihuaj cati amo monequi ipan ni tonali para ma timosiyajquetzaca, yeca tajtacolchihuaj. </div>
<div class='p'>
<span class="verse" id="MK2_25">25&#160;</span>Huan Jesús quinilhui: </div>
<div class='p'>―¿Amo anquipojtoque cati quichijqui David huejcajquiya quema yaya ihuaya ihuampoyohua nelía mayanayayaj huan amo quipixque ten tacuase? 
<span class="verse" id="MK2_26">26&#160;</span>David calaquito ipan ichaj Toteco quema Abiatar eliyaya hueyi totajtzi, huan quicuajqui nopa pantzi cati eltoya ipan mesa iixpa Toteco. Teipa David quinmajmacac nopa pantzi nopa tacame cati itztoyaj ihuaya masque itanahuatil Moisés amo quincahuilía sequinoc ma quicuaca nopa pantzi. San eltoya para totajtzitzi ma quicuaca. </div>
<div class='p'>
<span class="verse" id="MK2_27">27&#160;</span>Huan nojquiya Jesús quinilhui: </div>
<div class='p'>―Toteco Dios quisencajtoc ni tonali para masehualme ma mosiyajquetzaca para quinpalehuis. Amo quinsencajtoc masehualme para ma quihueyitalica nopa tonali. 
<span class="verse" id="MK2_28">28&#160;</span>Na cati niMocuetqui Masehuali, nijpiya tequiticayot para niquinilhuis masehualme taya huelis quichihuase ipan sábado, ni tonali para ma timosiyajquetzaca.  </div>
<div class='psalmlabel' id='MK3_0'> 3</div>
<div class='s'>Jesús quichicajqui se tacat cati mahuactoc </div>
<div class='r'>(Mt. 12:9-14; Lc. 6:6-11) </div>
<div class='p'>
<span class="verse" id="MK3_1">1&#160;</span>Jesús sempa calajqui ipan se israelita tiopamit, huan nopona itztoya se tacat cati mahuactoc. 
<span class="verse" id="MK3_2">2&#160;</span>Huan nopa fariseos san quitachiliyayaj sinta Jesús quichicahuasquía para quitelhuise pampa elqui se tonali para ma timosiyajquetzaca tiisraelitame. 
<span class="verse" id="MK3_3">3&#160;</span>Huajca Jesús quiilhui nopa tacat cati mahuactoc: </div>
<div class='p'>―Ximoquetza huan xihuala nica tatajco ni masehualme. </div>
<div class='p'>
<span class="verse" id="MK3_4">4&#160;</span>Huan nimantzi Jesús quintatzintoquili nopa fariseos, quinilhui: </div>
<div class='p'>―¿Ipan ni tonali para timosiyajquetzase anquiitaj quinamiqui ma tijchihuaca cati cuali o cati amo cuali? ¿Ma tiquinpalehuica masehualme o ma tiquinmictica? </div>
<div class='p'>Pero nopa fariseos amo molinijque. 
<span class="verse" id="MK3_5">5&#160;</span>Huajca Jesús quintachili huan cualanqui. Motequipacho pampa nopa fariseos tahuel yoltetique. Huajca Jesús quiilhui nopa tacat: </div>
<div class='p'>―¡Xijxitahua momax! </div>
<div class='p'>Huan quixitajqui imax huan cuali mochicajqui. 
<span class="verse" id="MK3_6">6&#160;</span>Huajca quisque nopa fariseos, huan nimantzi pejque quisencahuaj ica sequinoc tacame cati quitoquiliyayaj Herodes quenicatza huelis quimictise Jesús. </div>
<div class='s'>Mosentilijque miyac masehualme iteno hueyi at </div>
<div class='p'>
<span class="verse" id="MK3_7">7&#160;</span>Huan Jesús quisqui ihuaya imomachtijcahua huan yajque iteno hueyi at. Huan quintoquilijque tahuel miyac masehualme ten estado Galilea huan estado Judea. 
<span class="verse" id="MK3_8">8&#160;</span>Nojquiya itztoyaj masehualme ten altepet Jerusalén huan ten estado Idumea, huan ten nopa tali cati mocahua ipan seyoc nali ten nopa hueyat Jordán. Nojquiya hualajque masehualme cati ehuayayaj nechca altepeme Tiro huan Sidón. Nelmiyaqui masehualme quicactoyaj nochi cati Jesús quichihuayaya, huan yeca yahuiyayaj campa yaya itztoya. 
<span class="verse" id="MK3_9">9&#160;</span>Huan Jesús quinilhui imomachtijcahua ma quichiyaca ica se cuaacali para ipan tejcos para amo quitetzopase nopa masehualme. 
<span class="verse" id="MK3_10">10&#160;</span>Pampa Jesús quinchicajtoya miyac cocoyani huan nochi cati mococohuaj nochipa quicuatopejtiyahuiyayaj chicahuac para quiitzquise. 
<span class="verse" id="MK3_11">11&#160;</span>Huan quema masehualme cati quipiyayayaj se iajacayo Amocualtacat quiitayayaj Jesús, motancuaquetzayayaj iixpa huan chicahuac nopa ajacame quiijtohuayayaj: </div>
<div class='p'>―¡Ta tiIcone Dios! </div>
<div class='p'>
<span class="verse" id="MK3_12">12&#160;</span>Pero Jesús chicahuac quinnahuatiyaya ma amo quinilhuica masehualme ajquiya yaya. </div>
<div class='s'>Jesús quintapejpeni majtacti huan ome imomachtijcahua </div>
<div class='r'>(Mt. 10:1-4; Lc. 6:12-16) </div>
<div class='p'>
<span class="verse" id="MK3_13">13&#160;</span>Teipa Jesús tejcoc ipan se tepet huan quinnotzqui san nopa tacame cati quinequiyaya ma yaca ihuaya, huan inijuanti yajque campa ya. 
<span class="verse" id="MK3_14">14&#160;</span>Huan Jesús quintapejpeni majtacti huan ome imomachtijcahua para ma itztoca ihuaya huan para quintitanis ma tepohuilitij icamanal Toteco. 
<span class="verse" id="MK3_15">15&#160;</span>Nojquiya Jesús quintapejpeni para ma quipiyaca tequiticayot quinchicahuase cocoyani huan quinquixtise iajacahua Amocualtacat cati calactoyaj ipan masehualme. 
<span class="verse" id="MK3_16">16&#160;</span>Huajca nica eltoc inintoca nopa tacame cati quintapejpeni: Simón, cati Jesús quitocaxti Pedro, 
<span class="verse" id="MK3_17">17&#160;</span>Jacobo ihuaya iicni, Juan, cati eliyayaj iconehua Zebedeo. Jesús quintocaxtiyaya nopa ome Boanerges, cati quinequi quiijtos tacame cati itztoque quej se tatomonilot pampa mosisiníaj. 
<span class="verse" id="MK3_18">18&#160;</span>Nojquiya quintapejpeni Andrés, Felipe, Bartolomé, Mateo, Tomás, Jacobo icone Alfeo, Tadeo<a href='#FN3' epub:type='noteref' class='noteref'>*</a>, huan Simón cati moiyocataliyaya ica nopa partido cananista, 
<span class="verse" id="MK3_19">19&#160;</span>huan quitapejpeni Judas Iscariote cati teipa quitemactili Jesús. </div>
<div class='s'>Quitelhuijque Jesús para quipixtoya se iajacayo Amocualtacat </div>
<div class='r'>(Mt. 12:22-32; Lc. 11:14-23; 12:10) </div>
<div class='p'>Teipa Jesús ihuaya imomachtijcahua mocuetque huan sempa calajque ipan se cali. 
<span class="verse" id="MK3_20">20&#160;</span>Huan sempa mosentilijque miyac masehualme, huan yeca Jesús ihuaya imomachtijcahua amo quipiyayayaj yon se talojtzi para tacuase. 
<span class="verse" id="MK3_21">21&#160;</span>Huan quema quicajque iteixmatcahua Jesús para amo quipixqui se talojtzi para tacuas, hualajque para quihuicase pampa quiijtohuayayaj: “Tzontapolojtoc.” </div>
<div class='p'>
<span class="verse" id="MK3_22">22&#160;</span>Pero ajsicoj ten Jerusalén sequij tamachtiani ten itanahuatil Moisés, huan inijuanti teilhuiyayaj para Jesús quipixtoya Amocualtacat <a href='#FN4' epub:type='noteref' class='noteref'>†</a> ipan ya cati quinyacana nochi ajacame, huan yeca quimacatoya Jesús chicahualisti para quinquixtis ajacame cati calactoque ipan sequinoc. </div>
<div class='p'>
<span class="verse" id="MK3_23">23&#160;</span>Huajca Jesús quinnotzqui nopa tamachtiani ten itanahuatil Moisés huan quincamanalhui ica tatenpohualisti, quiijto: “¿Quenicatza huelis Amocualtacat quinquixtis ajacame cati iaxcahua? 
<span class="verse" id="MK3_24">24&#160;</span>Sinta se tali imasehualhua motajcoxelose, amo huejcahuas nopa tali pampa seyoc tali huelis quitanis nimantzi. 
<span class="verse" id="MK3_25">25&#160;</span>Huan sinta ihuicalhua se tacat ipan se cali motajcoxelohuaj, amo huejcahuase san sejco. 
<span class="verse" id="MK3_26">26&#160;</span>Huan sinta Amocualtacat mocualanía ica cati ya iaxcahua, huan motajcoxelohuaj, amo huejcahuas, pampa yaya iselti quintzontamiltis cati iaxcahua. </div>
<div class='p'>
<span class="verse" id="MK3_27">27&#160;</span>“Amo aqui huelis calaquis ichaj se cati tetixtoc quej Amocualtacat huan quiquixtilis cati iaxca sinta achtohui amo quiilpis. Huajca quena, hueli quiquixtilis cati iaxca. </div>
<div class='p'>
<span class="verse" id="MK3_28">28&#160;</span>“Melahuac noTata huelis quintapojpolhuis nochi inintajtacolhua masehualme huan nochi cati fiero quiijtohuaj, 
<span class="verse" id="MK3_29">29&#160;</span>pero cati quitaijilhuis itequi Itonal Toteco huan quiijtos para cati yaya quichijtoc eltoc se tamanti cati fiero, Toteco amo quema quitapojpolhuis. Nopa masehuali quihuicas nopa tajtacoli para nochipa.” </div>
<div class='p'>
<span class="verse" id="MK3_30">30&#160;</span>Jesús quiijto ya ni pampa inijuanti quiijtohuayayaj para yaya quipixtoya se iajacayo Amocualtacat. </div>
<div class='s'>Hualajque inana huan iicnihua Jesús </div>
<div class='r'>(Mt. 12:46-50; Lc. 8:19-21) </div>
<div class='p'>
<span class="verse" id="MK3_31">31&#160;</span>Teipa ajsico inana ihuaya iicnihua Jesús, pero mocajque calteno huan tatitanque ma quinotzatij Jesús. 
<span class="verse" id="MK3_32">32&#160;</span>Huan nopa masehualme cati mosehuijtoyaj yahualtic ten Jesús, quiilhuijque: </div>
<div class='p'>―Xiquita, monana huan moicnihua itztoque calteno huan mitztemohuaj. </div>
<div class='p'>
<span class="verse" id="MK3_33">33&#160;</span>Pero Jesús quinnanquili: </div>
<div class='p'>―¿Ajquiya nonana?, huan ¿ajquiya noicnihua? </div>
<div class='p'>
<span class="verse" id="MK3_34">34&#160;</span>Huan quintachili nopa masehualme cati quiyahualojtoyaj huan quinilhui: </div>
<div class='p'>―Xiquitaca ni masehualme cati itztoque nica, inijuanti niquinita quej nonana huan noicnihua, 
<span class="verse" id="MK3_35">35&#160;</span>pampa cati quichihua ten Toteco Dios quinequi, yaya niquita quej noicni huan nonana.  </div>
<div class='psalmlabel' id='MK4_0'> 4</div>
<div class='s'>Se tacat quiijtzeloto xinachti </div>
<div class='r'>(Mt. 13:1-9; Lc. 8:4-8) </div>
<div class='p'>
<span class="verse" id="MK4_1">1&#160;</span>Jesús sempa pejqui tamachtía iteno hueyi at, huan mosentilijque miyac masehualme cati quiyahualocoj. Huajca Jesús calajqui ipan se cuaacali ipan hueyi at huan mosehui, huan nochi masehualme mocajque xalixco nechca iteno hueyi at. 
<span class="verse" id="MK4_2">2&#160;</span>Huan Jesús tamachtiyaya miyac tamanti ica tatenpohualisti huan quinilhui: 
<span class="verse" id="MK4_3">3&#160;</span>“¡Xijtacaquilica! Se tacat yajqui quiijtzeloto trigo. 
<span class="verse" id="MK4_4">4&#160;</span>Huan quema quiijtzelohuayaya, sequij xinachti tepejqui ipan ojti huan hualajque totome huan quicuajque. 
<span class="verse" id="MK4_5">5&#160;</span>Sequinoc xinachti tepejqui tetzala campa amo oncayaya miyac tali. Nopa xinachti nimantzi ixhuac pampa amo huejcata nopa tali. 
<span class="verse" id="MK4_6">6&#160;</span>Pero quisqui tonati, huan tonaltatac huan nimantzi huajqui pampa amo huelqui motatzquilía inelhuayo. 
<span class="verse" id="MK4_7">7&#160;</span>Sequinoc xinachti tepejqui huitztzala huan nopa huitzti quiijyomicti nopa tzonti, yeca nopa xinachti amo temacac itajca. 
<span class="verse" id="MK4_8">8&#160;</span>Pero sequinoc xinachti huetzqui ipan cuali tali. Taixhuac cuali, huan moscalti, huan cuali temacac itajca. Sequij nopa tzonti ten trigo temacac treinta xinachti, huan sequinoc tzonti temacac sesenta xinachti, huan sequinoc tzonti temacac se ciento xinachti.” </div>
<div class='p'>
<span class="verse" id="MK4_9">9&#160;</span>Huan teipa Jesús quinilhui: “Nochi amojuanti ya antechcactoque. Huajca xijneltocaca cati nimechilhuía.” </div>
<div class='s'>Jesús quinilhui para ten tamachtía ica tatenpohualisti </div>
<div class='r'>(Mt. 13:10-17; Lc. 8:9-10) </div>
<div class='p'>
<span class="verse" id="MK4_10">10&#160;</span>Teipa quema quistoyaj nopa miyac masehualme, Jesús huan nopa majtacti huan ome imomachtijcahua huan sequinoc cati itztoyaj ihuaya quinechcahuijque huan pejque quitatzintoquilíaj taya quiijtosnequi nopa tatenpohualisti. 
<span class="verse" id="MK4_11">11&#160;</span>Huan Jesús quinilhui: “Toteco Dios, amechcahuilijtoc xijmachilica quenicatza yaya tanahuatía masque achtohuiya amo aqui quicahuiliyaya ma quimachili. Huan ama nojquiya ica masehualme cati nechhuejcamajcahuaj, niquinilhuía nochi tamanti ica tatenpohualisti. 
<span class="verse" id="MK4_12">12&#160;</span>Quej nopa masque quiitase cati nijchihua, amo quimatise taya quinequi quiijtos. Huan masque quicaquise nocamanal, amo quimachilise. Huan quej ni amo moyolpatase, huan amo quipantise tapojpolhuili ten inintajtacolhua.” </div>
<div class='s'>Jesús quinilhui taya quiijtosnequi nopa tatenpohualisti </div>
<div class='r'>(Mt. 13:18-23; Lc. 8:11-15) </div>
<div class='p'>
<span class="verse" id="MK4_13">13&#160;</span>Huan Jesús quinilhui nojquiya: “¿Sinta amo anquimachilíaj ni tatenpohualisti, quenicatza huelis anquimachilise sequinoc tatenpohualisti? 
<span class="verse" id="MK4_14">14&#160;</span>Nopa tacat cati quiijtzelo nopa xinachti quichihua quej se tacat cati quinilhuía masehualme icamanal Toteco. 
<span class="verse" id="MK4_15">15&#160;</span>Sequij masehualme itztoque quej nopa xinachti cati tepejqui ipan ojti. Quicaquij icamanal Toteco, pero nimantzi huala Amocualtacat huan quinquixtilía cati Toteco quitalijtoc ipan iniyolo. 
<span class="verse" id="MK4_16">16&#160;</span>Sequinoc masehualme itztoque quej nopa xinachti cati tepejqui tetzala. Quicaquij icamanal Toteco huan nimantzi quiselíaj ica paquilisti. 
<span class="verse" id="MK4_17">17&#160;</span>Pero quej nopa xinachti cati amo hueli motatzquilía inelhuayo, amo quipiyaj chicahualisti. San itztoque para se talojtzi, pampa quema huala taohuijcayot huan sequinoc quintatzacuiltíaj pampa quiselijtoque icamanal Toteco, nimantzi quicajtehuaj. 
<span class="verse" id="MK4_18">18&#160;</span>Sequinoc masehualme itztoque quej nopa xinachti cati tepejqui ipan huitzti. Quicaquij icamanal Toteco, 
<span class="verse" id="MK4_19">19&#160;</span>pero mocuatotoníaj miyac ica nochi tamanti cati onca ipan ni tonali. Mocajcayajtoque pampa moilhuíaj paquise sinta quipiyase miyac tomi. Tahuel quinequij miyac tamanti cati onca. Huan nochi ni tamanti cati quinequij quiijyomictíaj icamanal Toteco, huan yeca amo temaca itajca. 
<span class="verse" id="MK4_20">20&#160;</span>Pero sequinoc masehualme itztoque quej nopa xinachti cati tepejqui ipan cuali tali huan inijuanti, quena, quicaquij icamanal Toteco huan quiselíaj, huan temacaj inintajca. Sequij ten inijuanti itztoque quej se trigo tzonti cati temaca treinta xinachti, huan sequinoc quej cati temaca sesenta xinachti, huan sequinoc itztoque quej se trigo tzonti cati temaca se ciento xinachti.” </div>
<div class='s'>Nopa tatenpohualisti ten taahuili </div>
<div class='r'>(Lc. 8:16-18) </div>
<div class='p'>
<span class="verse" id="MK4_21">21&#160;</span>Nojquiya Jesús quinilhui: “Amo aqui quitatía se taahuili huan quitalía cajo ijtic, yon amo quitalía itantita se cuatapechti. Nochi quimatij quitalise se taahuili huejcapa ipan se taquetzali para ma tatanexti. 
<span class="verse" id="MK4_22">22&#160;</span>Quej nopa nojquiya ica nochi tamanti cati ama motatijtoc. Teipa mocahuas tanemijya huan nochi anquimachilise. Huan tamanti cati masehualme amo hueli quimachilíaj ama pampa nimechmachtía ica tatenpohualisti, teipa nochi campa hueli quimatise. 
<span class="verse" id="MK4_23">23&#160;</span>Nochi amojuanti ya antechcactoque, huajca xijneltocaca cati nimechilhuía.” </div>
<div class='p'>
<span class="verse" id="MK4_24">24&#160;</span>Nojquiya Jesús quinilhui: “Ximotachilica quenicatza anquicaquij. Sinta anquicaquij huan anquineltocaj pilquentzi, huajca anquimachilise pilquentzi. Pero sinta anquicaquij cuali huan anquineltocaj nochi, huajca cuali anquimachilise. Huan hasta noja más Toteco amechpalehuis xijmachilica. 
<span class="verse" id="MK4_25">25&#160;</span>Pampa se masehuali cati quipiya italnamiquilis para quicaquis nocamanal, Toteco quimacas más talnamiquilisti. Pero se masehuali cati amo quinequi quicaquis nocamanal, Toteco quiquixtilis nopa pilquentzi cati quicactoc.” </div>
<div class='s'>Itanahuatilis Toteco moscaltía ixtacatzi </div>
<div class='p'>
<span class="verse" id="MK4_26">26&#160;</span>Jesús nojquiya quinilhui: “Moscaltía inimiyaca nopa masehualme cati Toteco quinnahuatía masque amo aqui quiita. Eltoc quej se tacat cati quiijtzelohua xinachti ipan tali. 
<span class="verse" id="MK4_27">27&#160;</span>Yaya cochis ica tayohua huan mijquehuas ica ijnaloc. Panos se ome tonati huan teipa nopa xinachti ixhuas huan moscaltis, pero nopa tacat amo quimati quenicatza moscalti. 
<span class="verse" id="MK4_28">28&#160;</span>Achtohui sesen tzonti panquisa, huan quisa ixihuiyo. Teipa panquisa ipiloloyo, huan teipa itancoch ipan ioloyo. 
<span class="verse" id="MK4_29">29&#160;</span>Huan quema nopa simolot ya chicajtos, nopa tacat pehuas quipixcas, pampa ya quimacatoc itajca.” </div>
<div class='s'>Nopa tatenpohualisti ten nopa xinachti mostaza </div>
<div class='r'>(Mt. 13:31-32; Lc. 13:18-19) </div>
<div class='p'>
<span class="verse" id="MK4_30">30&#160;</span>Nojquiya Jesús quiijto: “¿Quenicatza huelis nimechilhuis para pehua tanahuatía Toteco Dios ipan iniyolo masehualme ipan se yancuic lugar? 
<span class="verse" id="MK4_31">31&#160;</span>Quema yaya tanahuatía, pehua quej se ixinacho mostaza cati se tacat quitoca. Nopa xinachti eltoc más pilquentzi ten nochi xinachti cati onca ipan taltipacti. 
<span class="verse" id="MK4_32">32&#160;</span>Pero quema se tacat quitoca nopa xinachti mostaza, moscaltía huan mochihua más hueyi ten nochi xihuitzonti huan mochihuas se cuahuit. Huan imacuayohua mochihuase huejhueyi hasta nopona hueli mosiyajquetzase totome pampa cuali iecahuilo.” </div>
<div class='s'>Quenicatza Jesús quitequihui tatenpohualisti </div>
<div class='r'>(Mt. 13:34-35) </div>
<div class='p'>
<span class="verse" id="MK4_33">33&#160;</span>Huan Jesús quinmachtiyaya masehualme icamanal Toteco ica miyac tatenpohualisti quej ni. Quinilhui nochi cati huelque quimachilíaj. 
<span class="verse" id="MK4_34">34&#160;</span>Huan nochi nopa tamachtili quinilhuiyaya ica tatenpohualisti. Pero quema itztoya san ica imomachtijcahua, quinixtomiliyaya taya quiijtosnequiyaya sesen tatenpohualisti. </div>
<div class='s'>Jesús quitacahualti nopa ajacat huan nopa hueyi at </div>
<div class='r'>(Mt. 8:23-27; Lc. 8:22-25) </div>
<div class='p'>
<span class="verse" id="MK4_35">35&#160;</span>Quema tatayohuixqui ipan nopa tonali, Jesús quinilhui imomachtijcahua: </div>
<div class='p'>―Ma tiquixcotonaca ni hueyi at hasta ne seyoc nali. </div>
<div class='p'>
<span class="verse" id="MK4_36">36&#160;</span>Huajca quincajtejque nopa miyac masehualme cati itztoyaj hueyatenti huan imomachtijcahua quihuicaque Jesús ipan cuaacali campa mosehuijtoya para yas seyoc nali. Huan nojquiya itztoyaj sequinoc masehualme cati yajque inihuaya ipan ten inijuanti inincuaacal. 
<span class="verse" id="MK4_37">37&#160;</span>Huan nimantzi hualajqui se ajacat cati tahuel chicahuac. Huan motananqui hueyi at huan pejqui acalaqui inincuaacal hasta temisnequiyaya. 
<span class="verse" id="MK4_38">38&#160;</span>Huan Jesús cochtoya iniica ipan cuaacali, motzontectoya ipan se piltzontetontzi. Huajca imomachtijcahua quiixitijque huan quiilhuijque: </div>
<div class='p'>―¡Tamachtijquet! ¿Amo timotequipachohua pampa timisahuíaj? </div>
<div class='p'>
<span class="verse" id="MK4_39">39&#160;</span>Huajca Jesús mijquejtiquisqui huan quitacahualti nopa ajacat huan quiilhui hueyi at: </div>
<div class='p'>―Amo ximolini, san xielto. </div>
<div class='p'>Huan nopa ajacat moquetzqui huan nopa hueyi at ayecmo mojmolini. 
<span class="verse" id="MK4_40">40&#160;</span>Huajca Jesús quinilhui imomachtijcahua: </div>
<div class='p'>―¿Para ten tahuel anmajmahuij? ¿Amo anquineltocaj cati hueli nijchihua? </div>
<div class='p'>
<span class="verse" id="MK4_41">41&#160;</span>Huan nelía imomachtijcahua pejque quiimacasij huan moilhuijque se ica seyoc: </div>
<div class='p'>―¿Ajquiya nelía ni Jesús? Hasta nopa ajacat huan hueyi at quineltocaj icamanal.  </div>
<div class='psalmlabel' id='MK5_0'> 5</div>
<div class='s'>Nopa Gadara ejquet cati quipiyayaya se iajacayo Amocualtacat </div>
<div class='r'>(Mt. 8:28-34; Lc. 8:26-39) </div>
<div class='p'>
<span class="verse" id="MK5_1">1&#160;</span>Ajsitoj Jesús huan imomachtijcahua nopa seyoc inaliyo hueyi at campa tali Gadara. 
<span class="verse" id="MK5_2">2&#160;</span>Huan Jesús quisqui ipan cuaacali huan nimantzi ajsico se tacat campa ya cati quisqui ipan campo santo huan quinpiyayaya iajacahua Amocualtacat. 
<span class="verse" id="MK5_3">3&#160;</span>Nopa tacat itztoya ipan campo santo, huan amo aqui hueliyaya quiilpía para quihuicas, masque quiilpisquía ica tepos cadena. 
<span class="verse" id="MK5_4">4&#160;</span>Miyac huelta quiilpitoyaj ica tepos cadena ipan iicxi huan ipan imax, pero quicocototzqui nopa tepos cadena, huan san cuechtic quichijqui. Huajca amo aqui huelqui quitanis. 
<span class="verse" id="MK5_5">5&#160;</span>Nochi tonali tonaya huan tayohua nopa tacat tzajtzitinemiyaya ipan campo santo huan campa tepeme huan iselti mococohuayaya ica tet. 
<span class="verse" id="MK5_6">6&#160;</span>Pero quema quiitac Jesús ica huejca, motalo huan motancuaquetzqui iixpa. 
<span class="verse" id="MK5_7-8">7-8&#160;</span>Huan Jesús quiilhui: </div>
<div class='p'>―Aniajacahua Amocualtacat, xiquisaca ipan ni tacat. </div>
<div class='p'>Huan nopa tacat quiijto chicahuac: </div>
<div class='p'>―¿Taya tijpiya ica na? TiJesús, tiIcone Dios Cati Más Quipiya Tanahuatili. Xijtestigojquetza Dios para amo techtaijyohuiltis. </div>
<div class='p'>
<span class="verse" id="MK5_9">9&#160;</span>Huan Jesús quitatzintoquili: </div>
<div class='p'>―¿Quenicatza motoca? </div>
<div class='p'>Huan quinanquili: </div>
<div class='p'>―Notoca, Miyac, pampa nelía timiyaqui tiajacame. </div>
<div class='p'>
<span class="verse" id="MK5_10">10&#160;</span>Huan nopa ajacame quitajtanijque Jesús chicahuac ma amo quintitani hasta seyoc tali. 
<span class="verse" id="MK5_11">11&#160;</span>Huan nopona nechca itztoyaj miyaqui pitzome cati tacuayayaj ipan se talquespamit. 
<span class="verse" id="MK5_12">12&#160;</span>Huan iajacahua Amocualtacat quitajtanijque: </div>
<div class='p'>―Techtitani ma ticalaquica ipan ne pitzome. </div>
<div class='p'>
<span class="verse" id="MK5_13">13&#160;</span>Huajca Jesús quincahuili. Huan nochi nopa iajacahua Amocualtacat quisque ipan nopa tacat huan calajque ipan nopa pitzome. Huan itztoyaj nechca ome mil pitzome nopona. Huan nopa pitzome motalojtejque campa se taixtemolis, huan huetzque ipan hueyi at, huan nimantzi misahuijque. </div>
<div class='p'>
<span class="verse" id="MK5_14">14&#160;</span>Huajca nopa tacame cati quinmocuitahuiyayaj nopa pitzome motalojtejque huan quinpohuilitoj cati panoc nopa masehualme cati itztoyaj ipan nopa altepet huan ipan ranchos nechca. Huan nopa masehualme ten nopa altepet quisque quitachilicoj taya ininpantic nopa pitzome. 
<span class="verse" id="MK5_15">15&#160;</span>Huan quema ajsicoj campa Jesús, quiitaque nopa tacat cati achtohuiya quinpixtoya nopa miyaqui ajacame ten Amocualtacat. Huan ama nopa tacat san locotzijtoya, huan moyoyontijtoya, huan quipixtoya cuali italnamiquilis. Huan nopa masehualme momajmatijque. 
<span class="verse" id="MK5_16">16&#160;</span>Huan nopa masehualme cati quiitztoyaj ten panoc sempa quinpohuilijque cati ajsiyayaj nochi cati panotoya ica nopa tacat cati quinpixtoya ajacame, huan nojquiya quinpohuilijque ten panoc ica nopa pitzome. 
<span class="verse" id="MK5_17">17&#160;</span>Huajca nopa masehualme pejque quitajtaníaj Jesús ma quisa ipan inintal. </div>
<div class='p'>
<span class="verse" id="MK5_18">18&#160;</span>Huan Jesús calajqui ipan nopa cuaacali para quisas, huan nopa tacat cati achtohuiya quinpiyayaya iajacahua Amocualtacat quitajtani ma quicahua para yas ihuaya. 
<span class="verse" id="MK5_19">19&#160;</span>Pero Jesús amo quicahuili. Quiilhui: </div>
<div class='p'>―Xiya mochaj, xiquinpohuili moteixmatcahua nopa hueyi tamanti cati Toteco mitzchihuilijtoc huan quenicatza mitzicnelía. </div>
<div class='p'>
<span class="verse" id="MK5_20">20&#160;</span>Huajca nopa tacat quisqui huan pejqui quinpohuilía masehualme ipan nochi altepeme ten Decápolis nopa huejhueyi tamanti cati Jesús quichihuilijtoya. Huan nochi cati quicajque san quitachiliyayaj huan quitetzaitayayaj. </div>
<div class='s'>Jesús quinchicajqui isihuapil Jairo huan nopa sihuat cati quiajsic iyoyo </div>
<div class='r'>(Mt. 9:18-26; Lc. 8:40-56) </div>
<div class='p'>
<span class="verse" id="MK5_21">21&#160;</span>Jesús sempa quiixcotonqui hueyi at ipan cuaacali hasta seyoc nali. Huan mosentilijque miyac masehualme cati quiyahualojque, huan yaya itztoya hueyatenti. 
<span class="verse" id="MK5_22">22&#160;</span>Huan ajsico se tequichijquet ten nopa israelita tiopamit cati itoca eliyaya Jairo. Huan quema Jairo quiitac Jesús, motancuaquetzqui, 
<span class="verse" id="MK5_23">23&#160;</span>huan ica nochi iyolo, quiilhui: </div>
<div class='p'>―Nosihuapil ya miquisnequi. Xiya, xijtaliliti momax para mochicahuas huan itztos. </div>
<div class='p'>
<span class="verse" id="MK5_24">24&#160;</span>Huajca Jesús yajqui ihuaya, huan miyac masehualme quintoquiliyayaj huan quicuatetzopayayaj. 
<span class="verse" id="MK5_25">25&#160;</span>Huan itztoya nopona se sihuat cati mojmosta esotemoyaya para majtacti huan ome xihuit. 
<span class="verse" id="MK5_26">26&#160;</span>Quiijyohuijtihualajtoya miyac tamanti inimaco miyac tepajtiani para quichicahuasquíaj pero san quisosolojtoya nochi tomi cati quipixtoya, huan amo teno quipalehui. San achi más quiajsiyaya icocolis. 
<span class="verse" id="MK5_27">27&#160;</span>Huan quema nopa sihuat quicajqui ten Jesús, hualajqui huan monechcahui iica inihuaya nopa masehualme, huan quiajsic iyoyo. 
<span class="verse" id="MK5_28">28&#160;</span>Pampa nopa sihuat moilhuiyaya: “Sinta san huelisquía nicajsis iyoyo, nimochicahuas.” 
<span class="verse" id="MK5_29">29&#160;</span>Huan nimantzi huajqui icocolis, huan quimatqui para ya mochicajtoya. 
<span class="verse" id="MK5_30">30&#160;</span>Huan Jesús nimantzi quimachili para quistoya chicahualisti ipan ya huan quichicajtoya se masehuali. Huajca moicancuetqui huan quintachili nopa miyaqui masehualme huan quintatzintoquili: </div>
<div class='p'>―¿Ajquiya quiajsic noyoyo? </div>
<div class='p'>
<span class="verse" id="MK5_31">31&#160;</span>Huan imomachtijcahua quiilhuijque: </div>
<div class='p'>―Ta tiquita ni masehualme mitzcuatetzopaj, ¿para ten titatzintoca, ajquiya quiajsic moyoyo? </div>
<div class='p'>
<span class="verse" id="MK5_32">32&#160;</span>Pero Jesús moicancuectoya huan tachiyayaya campa hueli para quiitas ajquiya quiajsitoya. 
<span class="verse" id="MK5_33">33&#160;</span>Huajca nopa sihuat cati quimatqui ya mochicajtoya momajmatiyaya huan huihuipicayaya. Huan yajqui motancuaquetzato iixpa Jesús, huan quiilhui xitahuac ten quichijqui. 
<span class="verse" id="MK5_34">34&#160;</span>Huan Jesús quiilhui: </div>
<div class='p'>―Nane, timochicajqui pampa techneltocatoc. Xiya ica paquilisti, pampa ayecmo tijpiya mococolis. </div>
<div class='p'>
<span class="verse" id="MK5_35">35&#160;</span>Jesús noja quicamanalhuiyaya nopa sihuat quema ajsicoj sequij tacame cati hualajque ten ichaj nopa hueyi tequitiquet ipan nopa israelita tiopamit. Huan quiilhuijque itata nopa sihuapil: </div>
<div class='p'>―Mosihuapil ya mijqui. Ayecmo xijcuatotoni ni tamachtijquet. </div>
<div class='p'>
<span class="verse" id="MK5_36">36&#160;</span>Pero Jesús quicajqui cati quiilhuijque, huan quiilhui nopa tequitiquet ten tiopamit: </div>
<div class='p'>―Amo ximomajmati, san techneltoca. </div>
<div class='p'>
<span class="verse" id="MK5_37">37&#160;</span>Huan Jesús amo quincahuili sequinoc ma yaca ihuaya. San quincahuili Pedro, Jacobo huan iicni, Juan. 
<span class="verse" id="MK5_38">38&#160;</span>Huan quema ajsitoj ichaj nopa hueyi tequichijquet ten tiopamit, quinpanti masehualme tahuejchihuayayaj, chocayayaj huan tzajtziyayaj. 
<span class="verse" id="MK5_39">39&#160;</span>Huajca Jesús calaquito campa nopa mijcatzi, huan quinilhui: </div>
<div class='p'>―¿Para ten antahuejchihuaj huan anchocaj? Ni sihuapil amo mictoc, san cochtoc. </div>
<div class='p'>
<span class="verse" id="MK5_40">40&#160;</span>Pero nopa masehualme nepa san quihuetzquilijque Jesús. Huajca Jesús quinquixti nopa masehualme. Teipa quinhuicac itata huan inana nopa sihuapil huan nopa eyi imomachtijcahua huan calajque campa quitectoyaj. 
<span class="verse" id="MK5_41">41&#160;</span>Huan Jesús quimaitzqui nopa sihuapil huan quiilhui: </div>
<div class='p'>―Talita, cumi (quiijtosnequi: ‘Sihuapil, nimitzilhuía, ximijquehua.’) </div>
<div class='p'>
<span class="verse" id="MK5_42">42&#160;</span>Huan ipan nopa talojtzi nopa sihuapil cati quipixtoya majtacti huan ome xihuit, mijquejqui huan pejqui nejnemi, huan nochi cati itztoyaj ihuaya nelía momajmatijque. 
<span class="verse" id="MK5_43">43&#160;</span>Huan Jesús quinnahuati chicahuac amo aqui ma quiilhuica. Huan quinilhui ma quitamacaca nopa sihuapil.  </div>
<div class='psalmlabel' id='MK6_0'> 6</div>
<div class='s'>Jesús itztoya ipan altepet Nazaret </div>
<div class='r'>(Mt. 13:53-58; Lc. 4:16-30) </div>
<div class='p'>
<span class="verse" id="MK6_1">1&#160;</span>Jesús quisqui nopona huan mocuetqui ialtepe huan imomachtijcahua yajque ihuaya. 
<span class="verse" id="MK6_2">2&#160;</span>Ipan sábado, nopa tonali para israelitame ma mosiyajquetzaca, Jesús pejqui tamachtía ipan israelita tiopamit huan miyac masehualme cati quicajque quitachilijque huan quiijtojque: </div>
<div class='p'>―¿Ajquiya quimachtijtoc nochi ya ni? ¿Taya tamanti talnamiquilisti quimacatoque? ¿Quenicatza hueli quichihua ni huejhueyi tiochicahualnescayot? 
<span class="verse" id="MK6_3">3&#160;</span>Yaya san se cuaxinquet. Yaya icone María huan iicni Jacobo, José, Judas, huan Simón. Isihua icnihua nojquiya itztoque nica tohuaya. </div>
<div class='p'>Huan yeca cati san sejco ehuani ihuaya Jesús amo quinejque quitacaquilise icamanal. 
<span class="verse" id="MK6_4">4&#160;</span>Huan Jesús quinilhui: </div>
<div class='p'>―Nochipa masehualme cati san sejco ehuani se tajtolpanextijquet amo quitepanitaj. Yon amo quitepanitaj iteixmatcahua huan ihuicalhua, pero seyoc tali ehuani, quena, quitepanitaj. </div>
<div class='p'>
<span class="verse" id="MK6_5">5&#160;</span>Huajca yeca Jesús amo huelqui quichijqui yon se tiochicahualnescayot ipan ialtepe. San quitali imax ipan se ome cocoyani huan quinchicajqui. 
<span class="verse" id="MK6_6">6&#160;</span>Huan Jesús san quintachili nopa masehualme ten ialtepe pampa amo quineltocaque. Teipa Jesús panotinenqui ipan miyac pilaltepetzitzi cati nejnechca para tamachtis. </div>
<div class='s'>Jesús quintitanqui imomachtijcahua ma tepohuilica icamanal Toteco </div>
<div class='r'>(Mt. 10:5-15; Lc. 9:1-6) </div>
<div class='p'>
<span class="verse" id="MK6_7">7&#160;</span>Teipa Jesús quinnotzqui nopa majtacti huan ome imomachtijcahua huan pejqui quintitani ma yaca ojome para tepohuilitij icamanal Toteco. Huan quinmacac tequiticayot ica iajacahua Amocualtacat cati calactoque ipan masehualme. 
<span class="verse" id="MK6_8">8&#160;</span>Huan Jesús quinnahuati para amo teno ma quihuicaca ipan ojti. Ma amo quihuicaca se yoyon coxtali, yon pantzi, yon tomi. Ma quihuicaca san setzi cuatopili huan amo teno más. 
<span class="verse" id="MK6_9">9&#160;</span>Quinilhui huelis motalilise tecacti, pero ma amo quihuicase yoyomit cati ica mopatase. 
<span class="verse" id="MK6_10">10&#160;</span>Huan Jesús quinilhui: </div>
<div class='p'>―Quema anajsise ipan se altepet huan se amechnotzas para ximocahuaca ichaj, ximocahuaca ipan ichaj hasta anquisase ipan nopa altepet. 
<span class="verse" id="MK6_11">11&#160;</span>Huan sinta anajsitij ipan se altepet huan amo amechselíaj huan amo amechtacaquilíaj, xiquisaca, huan ximotecactzejtzeloca para anquiquixtilise nopa taltepocti. Ica nopa tanescayot anquinextise para ipan nopa tonali quema Toteco tetajtolxitahuas, nopa masehualme ipan nopa altepet cati amo amechselijque quiselise se tatzacuiltili cati más hueyi que altepeme Sodoma huan Gomorra. </div>
<div class='p'>
<span class="verse" id="MK6_12">12&#160;</span>Huajca imomachtijcahua quisque huan tepohuilitoj para masehualme ma moyolpataca huan ma quicahuaca inintajtacolhua. 
<span class="verse" id="MK6_13">13&#160;</span>Huan quinquixtijque miyac iajacahua Amocualtacat cati calactoyaj ipan masehualme huan quinaltijque ica aceite miyac cocoyani huan quinchicajque. </div>
<div class='s'>Quenicatza mijqui Juan cati tecuaaltiyaya </div>
<div class='r'>(Mt. 14:1-12; Lc. 9:7-9) </div>
<div class='p'>
<span class="verse" id="MK6_14">14&#160;</span>Nopa Tanahuatijquet Herodes Ántipas quicajqui ten Jesús pampa nochi masehualme campa hueli quimatiyayaj ten quichihuayaya. Huan Herodes quiijto para Jesús eliyaya Juan cati mijqui, huan ama moyolcuitoya, huan yeca huelqui quichihua huejhueyi tiochicahualnescayot. 
<span class="verse" id="MK6_15">15&#160;</span>Sequinoc quiijtohuayayaj para Jesús eliyaya nopa tajtolpanextijquet Elías. Huan sequinoc quiijtohuayayaj para Jesús eliyaya se tajtolpanextijquet quej nopa tajtolpanextiani cati itztoyaj huejcajquiya. </div>
<div class='p'>
<span class="verse" id="MK6_16">16&#160;</span>Pero quema quicajqui Tanahuatijquet Herodes cati Jesús quichihuayaya, quiijto para Jesús eliyaya Juan cati tecuaaltiyaya huan cati yaya tanahuati ma quiquechtzontequica. Moilhui para ama Juan ya moyolcuitoya. </div>
<div class='p'>
<span class="verse" id="MK6_17">17&#160;</span>Tanahuatijquet Herodes Ántipas achtohui quintitanqui isoldados ma quiitzquica Juan huan ma quitzacuaca. Quichijqui ya nopa para ma paqui Herodías cati eltoya isihua. Nopa sihuat Herodías achtohui eltoya isihua Herodes Felipe I cati iicni Tanahuatijquet Herodes Ántipas, pero teipa Tanahuatijquet Herodes Ántipas mocuili para isihua. 
<span class="verse" id="MK6_18">18&#160;</span>Huan yeca Juan quiilhuijtoya Tanahuatijquet Herodes para amo cuali mocuilis ihuejpol. </div>
<div class='p'>
<span class="verse" id="MK6_19">19&#160;</span>Huajca yeca nopa sihuat, Herodías, quicualancaitayaya Juan. Quinequiyaya quimictis, pero amo hueliyaya. 
<span class="verse" id="MK6_20">20&#160;</span>Tanahuatijquet Herodes quiimacasiyaya Juan pampa quimatiyaya eliyaya se tacat cati xitahuac huan tatzejtzeloltic, yeca quimocuitahui para amo teno ipantis. Quema Herodes quicajqui itamachtil Juan, amo quimachili. San moyolilhui miyac ten cati quiijto. Pero nochipa quicaquiyaya ica paquilisti. 
<span class="verse" id="MK6_21">21&#160;</span>Pero se tonali nopa sihuat Herodías quipanti quenicatza huelis quimictis Juan quema nopa Tanahuatijquet Herodes quichijqui se ilhuit pampa quiaxiti ixihui. Quipixqui se tacualisti huan quinnotzqui itequichijcahua ihuaya itanahuatijcahua huan cati tominpiyani ipan ital. 
<span class="verse" id="MK6_22">22&#160;</span>Huan hualajqui iichpoca nopa sihuat Herodías huan mijtoti iselti iniixpa nopa tanotzalme. Huan quinpacti Tanahuatijquet Herodes huan nopa masehualme cati tacuayayaj ihuaya. Huajca Herodes quiilhui nopa ichpocat: </div>
<div class='p'>―Techtajtani cati tijnequis huan nimitzmacas. </div>
<div class='p'>
<span class="verse" id="MK6_23">23&#160;</span>Huan Herodes tatestigojquetzqui chicahuac iniixpa nochi itanotzalhua huan quiilhui nopa ichpocat: </div>
<div class='p'>―Nimitzmacas nochi cati techtajtanis masque techtajtanis tajco ni talme campa nijpiya tanahuatili. </div>
<div class='p'>
<span class="verse" id="MK6_24">24&#160;</span>Huan nopa ichpocat quisqui huan quicamanalhuito Herodías, cati eliyaya inana huan quitatzintoquili taya cuali para quiilhuis para quinequi. </div>
<div class='p'>Huan inana quinanquili: </div>
<div class='p'>―Xiquilhui tijnequi itzonteco Juan cati tecuaaltía. </div>
<div class='p'>
<span class="verse" id="MK6_25">25&#160;</span>Huan nimantzi mocuetqui nopa ichpocat ipan nopa ilhuit campa itztoya Herodes huan quiilhui: </div>
<div class='p'>―Nijnequi amantzi techmaca itzonteco Juan, nopa tecuaaltijquet. Techmaca ipan se hueyi plato. </div>
<div class='p'>
<span class="verse" id="MK6_26">26&#160;</span>Huajca nelía motequipacho nopa tanahuatijquet. Pero tatestigojquetztoya huan quicactoyaj itanotzalhua ipan nopa tacualisti, huan yeca amo quinejqui quiilhuis para amo. 
<span class="verse" id="MK6_27">27&#160;</span>Huajca nimantzi quititanqui se itequichijca huan quinahuati ma quihualica itzonteco Juan. 
<span class="verse" id="MK6_28">28&#160;</span>Huajca yajqui itequichijca campa tzactoya Juan huan quitzontequili itzonteco. Huan quihualicac ipan se hueyi plato, huan quimacac nopa ichpocat, huan nopa ichpocat quimacac inana. </div>
<div class='p'>
<span class="verse" id="MK6_29">29&#160;</span>Huan quema quimatque itatoquilijcahua Juan para ya quimictijtoyaj, hualajque quitananacoj itacayo huan quitalpachojque. </div>
<div class='s'>Jesús quintamacac macuili mil tacame </div>
<div class='r'>(Mt. 14:13-21; Lc. 9:10-17; Jn. 6:1-14) </div>
<div class='p'>
<span class="verse" id="MK6_30">30&#160;</span>Teipa imomachtijcahua Jesús mocuetque ten campa hueli nejnentoyaj huan mosejcotilijque ihuaya Jesús. Huan quipohuilijque nochi cati quichijtoyaj huan cati tamachtijtoyaj. 
<span class="verse" id="MK6_31">31&#160;</span>Huan Jesús quinilhui imomachtijcahua: </div>
<div class='p'>―Xihualaca nohuaya ma timosiyajquetzatij quentzi campa tatzitzica. Quinilhui ya nopa pampa talojtzitzi miyac masehualme hualayayaj o yahuiyayaj, huan Jesús ihuaya imomachtijcahua amo quipiyayayaj yon se talojtzi para tacuase. </div>
<div class='p'>
<span class="verse" id="MK6_32">32&#160;</span>Huajca Jesús inihuaya imomachtijcahua yajque san sejco ipan se cuaacali hasta campa amo onca calme. 
<span class="verse" id="MK6_33">33&#160;</span>Pero miyac masehualme quinitaque quema yajque ipan cuaacali huan quiixmatque para eliyaya Jesús. Huan quisque ten nopa altepeme huan motalojque hasta campa Jesús huan imomachtijcahua ajsisquíaj, huan inijuanti achtohui ajsitoj nopona. 
<span class="verse" id="MK6_34">34&#160;</span>Huan quema Jesús temoc ipan cuaacali huan quiitac para ya ajsitoyaj nopa miyac masehualme, quintasojtac pampa itztoyaj quej borregojme cati amo quipiyayayaj se tamocuitahuijquet. Huan Jesús pejqui quinmachtía miyac tamanti. 
<span class="verse" id="MK6_35">35&#160;</span>Huan quema tatayohuatinemiyaya, imomachtijcahua monechcahuijque huan quiilhuijque: </div>
<div class='p'>―Ya tiotaquixqui huan nica amo teno onca. 
<span class="verse" id="MK6_36">36&#160;</span>Xiquinnahuatijtehua ni masehualme para ma yaca ipan ranchos ipan pilaltepetzitzi cati nechca para quicohuatij pantzi pampa amo teno quipiyaj para quicuase. </div>
<div class='p'>
<span class="verse" id="MK6_37">37&#160;</span>Pero Jesús quinnanquili huan quinilhui: </div>
<div class='p'>―Xiquintamacaca amojuanti. </div>
<div class='p'>Huan imomachtijcahua quiilhuijque: </div>
<div class='p'>―¿Tijnequi tiquijtos ma tiyaca tijcohuatij pantzi ten ome ciento tonali tequit para tiquintamacase nochi ni masehualme? </div>
<div class='p'>
<span class="verse" id="MK6_38">38&#160;</span>Huan Jesús quinilhui: </div>
<div class='p'>―¿Quesqui pantzi anquipiyaj? Xijtachilitij. </div>
<div class='p'>Huan quema quimatque, quiilhuijque: </div>
<div class='p'>―Macuili pantzi huan ome michime. </div>
<div class='p'>
<span class="verse" id="MK6_39">39&#160;</span>Huajca quinnahuati imomachtijcahua ma quinilhuica nopa masehualme ma mosehuica ica monto ipan nopa xoxohuic sacapetat. 
<span class="verse" id="MK6_40">40&#160;</span>Huan mosehuijque ica monto ten cien huan ten cincuenta masehualme. 
<span class="verse" id="MK6_41">41&#160;</span>Huajca Jesús quiitzqui nopa macuili pantzi huan ome michime. Huan ajcotachixqui ilhuicac huan quitascamatqui Toteco. Huan quitajcotapanqui nopa pantzi huan quinmacac imomachtijcahua para ma quinmajmacaca nochi nopa masehualme. Nojquiya Jesús quinmajmacac nopa ome michime nochi masehualme. 
<span class="verse" id="MK6_42">42&#160;</span>Huan nochi tacuajque huan cuali ixhuique. 
<span class="verse" id="MK6_43">43&#160;</span>Huan teipa quisentilijque nopa pantatapatzti huan michtatapatzti cati mocajtoya huan quitemitijque majtacti huan ome chiquihuit. 
<span class="verse" id="MK6_44">44&#160;</span>Huan ten nopa miyaqui masehualme cati tacuajque, eliyayaj macuili mil san tacame. </div>
<div class='s'>Jesús nejnenqui aixco </div>
<div class='r'>(Mt. 14:22-27; Jn. 6:16-21) </div>
<div class='p'>
<span class="verse" id="MK6_45">45&#160;</span>Huan nimantzi Jesús quinilhui imomachtijcahua ma calaquica ipan cuaacali huan ma tayacanaca para quiixcotonase nopa hueyi at hasta seyoc nali campa altepet Betsaida, huan yaya mocajqui para quinnahuatijtehuas nopa miyac masehualme. 
<span class="verse" id="MK6_46">46&#160;</span>Huan teipa quema Jesús tanqui quinnahuatijtehua, yajqui ipan se tepet para motatajtis. 
<span class="verse" id="MK6_47">47&#160;</span>Huan quema tayohuixqui, nopa cuaacali ica imomachtijcahua san ajsitoya tajco ipan hueyi at, huan Jesús mocajtoya iselti ipan tali. 
<span class="verse" id="MK6_48">48&#160;</span>Huan quiitac para imomachtijcahua siyajtoyaj pampa tequitiyayaj chicahuac para quinejnemiltise inincuaacal ipan at huan chicahuac taajacayaya. Huajca quej las tres ica tayohua, Jesús monechcahui campa imomachtijcahua, nejnemiyaya aixco, huan quinequiyaya quinpanos para quinyacanas. 
<span class="verse" id="MK6_49">49&#160;</span>Pero quema imomachtijcahua quiitaque nejnemiyaya aixco, moilhuijque huala se animajtzi, huan tzajtzique, 
<span class="verse" id="MK6_50">50&#160;</span>pampa nochi quiitaque huan momajmatiyayaj. Huajca nimantzi Jesús quincamanalhui huan quinilhui: </div>
<div class='p'>―Ximoyolchicahuaca. Na niJesús. Amo ximomajmatica. </div>
<div class='p'>
<span class="verse" id="MK6_51">51&#160;</span>Huan Jesús calajqui ipan cuaacali inihuaya imomachtijcahua huan nimantzi moquetzqui nopa ajacat, huan moilhuijque ten cati panoc huan nelía quitachilijque huan quitetzaitaque. 
<span class="verse" id="MK6_52">52&#160;</span>Ayemo quimachiliyayaj ichicahualis Jesús cati quinnextili quema quimiyaquili nopa pantzi, pampa noja itztoyaj yoltetique. </div>
<div class='s'>Jesús quinchicajqui cocoyani nepa tali Genesaret </div>
<div class='r'>(Mt. 14:34-36) </div>
<div class='p'>
<span class="verse" id="MK6_53">53&#160;</span>Jesús huan imomachtijcahua quiixcotonque nopa hueyi at huan ajsitoj atenti ipan altepet Genesaret, huan nepa quiilpijque inincuaacal. 
<span class="verse" id="MK6_54">54&#160;</span>Huan quema quisque ipan cuaacali, nimantzi masehualme nepa quiixmatque Jesús. 
<span class="verse" id="MK6_55">55&#160;</span>Huajca nopa masehualme motalojtiyajque ipan nochi inintal huan pejque quinquechpanojtihualahui nochi cocoyani ipan inintapech hasta campa quicaquiyayaj para Jesús itztoya. 
<span class="verse" id="MK6_56">56&#160;</span>Huan campa hueli quema Jesús calaquiyaya ipan ranchos o ipan altepeme o campa calme, masehualme quintecayayaj nochi cocoyani campa panosquía. Huan nopa cocoyani quitajtaniyayaj ma quincahuili san quiajsise iyoyo, huan nochi cati quiajsique iyoyo, mochicajque.  </div>
<div class='psalmlabel' id='MK7_0'> 7</div>
<div class='s'>Amo tapajpactique masehualme iixpa Toteco Dios pampa tajtacolchihuaj </div>
<div class='r'>(Mt. 15:1-20) </div>
<div class='p'>
<span class="verse" id="MK7_1">1&#160;</span>Huajca mosentilijque campa Jesús nopa fariseos huan sequij tamachtiani ten itanahuatil Moisés cati hualajtoyaj ten altepet Jerusalén. 
<span class="verse" id="MK7_2">2&#160;</span>Huan quiitaque para sequij imomachtijcahua Jesús tacuayayaj huan amo momajtequijtoyaj miyac huelta quej momajtoyaj israelitame para motapajpacchihuase, huajca quintatelhuijque. 
<span class="verse" id="MK7_3">3&#160;</span>Nopa fariseos huan nochi israelitame quitoquiliyayaj cati quiijtojtoyaj tohuejcapan tatahua. Moilhuiyayaj sinta amo momajtequise miyac huelta, amo hueli tacuase. 
<span class="verse" id="MK7_4">4&#160;</span>Huan nojquiya moilhuiyayaj quema mocuepaj ten tianquis, monequi quicalaquise inimax ipan at huan momajtequise achtohui huan teipa tacuase. Huan quitoquiliyayaj miyac tamachtili cati huejcajquiya. Quipajpacayayaj inintazas, inixarro huan inintepospaila quej quiijtojque tohuejcapan tatahua. 
<span class="verse" id="MK7_5">5&#160;</span>Huajca nopa fariseos huan tamachtiani ten itanahuatil Moisés quitatzintoquilijque Jesús: </div>
<div class='p'>―¿Para ten momomachtijcahua amo quitoquilíaj inintamachtil tohuejcapan tatahua? Inijuanti tacuaj masque amo momajtequijtoque quej quiijtohua nopa tanahuatili. </div>
<div class='p'>
<span class="verse" id="MK7_6">6&#160;</span>Huan Jesús quinnanquili: </div>
<div class='p'>―¡Anquipiyaj ome amoxayac! Melahuac nopa camanali cati Toteco quimacac nopa tajtolpanextijquet Isaías para ma quiijcuilo ten amojuanti campa Toteco quiijto: </div>
<div class='q'>‘Ni masehualme quiijtohuaj nechtepanitaj, pero amo neli. </div>
<div class='q'>Ipan iniyolo amo quema nechelnamiquij. </div>
<div class='q'>
<span class="verse" id="MK7_7">7&#160;</span>Huajca san tapic para nechhueyimatij, </div>
<div class='q'>pampa tamachtíaj san inincamanal masehualme quej eltosquía nocamanal.’ </div>
<div class='m'>
<span class="verse" id="MK7_8">8&#160;</span>Amojuanti nojquiya san se anquitahuelcajtoque itanahuatil Toteco para anquitoquilise inintamachtil masehualme. Anquitoquilíaj nopa tanahuatili para quenicatza monequi anquipajpacase xarros huan tazas cati ipan antaise, huan anquitoquilíaj más miyac tamanti quej nopa. </div>
<div class='p'>
<span class="verse" id="MK7_9">9&#160;</span>Huan Jesús nojquiya quinilhui: </div>
<div class='p'>―Ya anquinelcajtoque itanahuatil Toteco pampa anquinequij anquitoquilise inintamachtil masehualme. 
<span class="verse" id="MK7_10">10&#160;</span>Pampa Moisés quiijto: ‘Xijtepanita motata huan monana’, huan nojquiya quiijto: ‘Sinta se quitelchihuas itata o inana, ma miqui.’ 
<span class="verse" id="MK7_11">11&#160;</span>Pero anquiijtohuaj se tacat hueli quiilhuis itata o inana para amo huelis quinpalehuis ica cati quinpolohua pampa nochi cati quipiyaj mocahua Corbán o taiyocatalili para quimactilise Toteco, masque amo melahuac nopa camanali. 
<span class="verse" id="MK7_12">12&#160;</span>Huajca ayecmo anquincahuilíaj masehualme ma quinpalehuica inintatahua huan ininanahua. 
<span class="verse" id="MK7_13">13&#160;</span>Huajca quej nopa anquitahuelcajtoque icamanal Toteco para anquitoquilise inintamachtil masehualme. Huan anquichihuaj miyac tamanti quej ni cati amo xitahuac. </div>
<div class='p'>
<span class="verse" id="MK7_14">14&#160;</span>Sempa Jesús quinnotzqui nopa miyac masehualme nepa huan quinilhui: </div>
<div class='p'>―Techtacaquilica nochi amojuanti, huan xijmachilica cati nimechilhuía. 
<span class="verse" id="MK7_15">15&#160;</span>Amo teno cati quicua se masehuali hueli quichihua amo tapajpactic iixpa Toteco Dios. Pero cati quisa ipan iyolo se masehuali quej cati amo cuali quiijtohua huan quichihua, ya nopa cati quichihua se masehuali amo tapajpacti iixpa Toteco. 
<span class="verse" id="MK7_16">16&#160;</span>Nochi antechtacaquilijque, huajca xijneltocaca cati nimechilhuía. </div>
<div class='p'>
<span class="verse" id="MK7_17">17&#160;</span>Huan teipa quema Jesús ya quincajtejtoya nopa miyac masehualme huan calactoya ipan se cali, imomachtijcahua quitatzintoquilijque taya quiijtosnequi nopa tatenpohualisti. 
<span class="verse" id="MK7_18">18&#160;</span>Huan Jesús quinilhui: </div>
<div class='p'>―¿Para ten amojuanti nojquiya amo anquimachilíaj? ¿Amo anquimatij amo teno cati se masehuali quicuas huelis quichihuas amo tapajpactic iixpa Toteco? 
<span class="verse" id="MK7_19">19&#160;</span>Pampa itacualis amo calaquis ipan iyolo. San calaquis iijtico huan teipa quisas ipan itacayo. </div>
<div class='p'>Quej nopa Jesús quinilhui para tapajpactic iixpa Toteco nochi tacualisti. 
<span class="verse" id="MK7_20">20&#160;</span>Pero Jesús quinilhui: </div>
<div class='p'>―Amo tapajpactique masehualme iixpa Toteco Dios pampa ipan iniyolo quisa cati amo cuali. 
<span class="verse" id="MK7_21">21&#160;</span>Amo tapajpactique iixpa Toteco pampa quipiyaj inintalnamiquilis cati fiero, o quichihuaj ten hueli ica ichpocame, o tachtequij, o temictíaj, o momecatíaj. 
<span class="verse" id="MK7_22">22&#160;</span>O pampa tahuel quinequij cati iniaxca sequinoc, o se fiero ojti quitoquilíaj, o tacajcayahuaj, o quinequij cati amo cuali. Amo tapajpacme iixpa pampa tachicoitaj, o teistacahuíaj, o mohueyimatij, o mohuihuinequij. 
<span class="verse" id="MK7_23">23&#160;</span>Nochi ni tajtacoli quinchihua masehualme amo tapajpactique iixpa Toteco. Pero cati quicua se masehuali amo hueli quichihuas amo tapajpactic iixpa. </div>
<div class='s'>Se sihuat cati ehua seyoc tali quineltocac Jesús </div>
<div class='r'>(Mt. 15:21-28) </div>
<div class='p'>
<span class="verse" id="MK7_24">24&#160;</span>Jesús quisqui nopona huan yajqui nechca altepeme Tiro huan Sidón huan calajqui ipan se cali. Amo quinequiyaya masehualme ma quimatica sinta itztoya nopona, pero amo huelqui motatía. 
<span class="verse" id="MK7_25">25&#160;</span>Itztoya se sihuat cati quipixqui se isihuapil cati quipiyayaya iajacayo Amocualtacat. Huan nopa sihuat quicajqui para Jesús itztoya nopona. Huan nimantzi hualajqui huan motancuaquetzqui iixpa Jesús. 
<span class="verse" id="MK7_26">26&#160;</span>Pero nopa sihuat amo eliyaya se israelita. Yaya camanaltiyaya griego huan ehuayaya se lugar itoca Fenicia ipan tali Siria. Huan nopa sihuat hualajqui huan chicahuac quiilhui Jesús ma quiquixti nopa ajacat cati quipixtoya isihuapil. </div>
<div class='p'>
<span class="verse" id="MK7_27">27&#160;</span>Pero Jesús quiilhui: </div>
<div class='p'>―Achtohui niquinpalehuis israelitame. Teipa niquinpalehuis sequinoc tali ehuani. Sinta amo, elis quej niquinmaca pilchichime inintacualis coneme. </div>
<div class='p'>
<span class="verse" id="MK7_28">28&#160;</span>Huan nopa sihuat quinanquili: </div>
<div class='p'>―Quena, tate, pero quema coneme tacuaj, huetzi se quentzi pantatapatzti mesa tantita huan pilchichime quipejpenaj. Huajca techpalehui se quentzi. </div>
<div class='p'>
<span class="verse" id="MK7_29">29&#160;</span>Huan Jesús quiilhui: </div>
<div class='p'>―Cuali technanquili, huajca xiya mochaj; nopa ajacat ya quistejqui ipan mosihuapil. </div>
<div class='p'>
<span class="verse" id="MK7_30">30&#160;</span>Huan quema nopa sihuat ajsito ichaj, quipanti isihuapil ayecmo quipiyayaya nopa ajacat, san mosiyajquetzayaya ipan itapech. </div>
<div class='s'>Jesús quichicajqui se nonotzi </div>
<div class='p'>
<span class="verse" id="MK7_31">31&#160;</span>Huan Jesús quisqui campa itztoya nechca altepet Tiro huan panoc altepet Sidón. Teipa ajsico hueyi at Galilea huan teipa panoc hasta tali Decápolis. 
<span class="verse" id="MK7_32">32&#160;</span>Nopona masehualme quihualicaque se tacat cati nacastzactoc huan nonotzi, huan quitajtanijque Jesús ma quitali imax ipan nopa cocoxquet para ma quichicahua. 
<span class="verse" id="MK7_33">33&#160;</span>Huan Jesús quihuicac nopa tacat iyoca campa amo aqui itztoya, huan quinacasmayahuili. Teipa chajchac huan quitalili ichajchal ipan inenepil nopa tacat. 
<span class="verse" id="MK7_34">34&#160;</span>Huan Jesús ajcotachixqui ilhuicac huan moijiyocuili huan quiilhui nopa nonotzi: “¡Efata!” (quinequi quiijtos: “¡Xitapohui!”) </div>
<div class='p'>
<span class="verse" id="MK7_35">35&#160;</span>Huajca ipan nopa talojtzi tapojqui inacas huan motojtonqui inenepil huan huelqui camanalti cuali. 
<span class="verse" id="MK7_36">36&#160;</span>Huan Jesús quinnahuati nopa masehualme ma amo aqui quiilhuica. Pero masque chicahuac quinnahuati, achi más tepohuiliyayaj cati Jesús quinchihuilijtoya. 
<span class="verse" id="MK7_37">37&#160;</span>Huan nopa masehualme nelía quitachiliyayaj huan quitetzaitayayaj Jesús huan moijilhuiyayaj: “Yaya quichihua nochi cati cuali. Quinchihua ma tacaquica cati nacastapaltzitzi huan ma camanaltica cati nonotzitzi.”  </div>
<div class='psalmlabel' id='MK8_0'> 8</div>
<div class='s'>Jesús quintamacac nahui mil tacame </div>
<div class='r'>(Mt. 15:32-39) </div>
<div class='p'>
<span class="verse" id="MK8_1">1&#160;</span>Ipan nopa tonali sempa mosentilijtoyaj tahuel miyac masehualme campa itztoya Jesús. Huan amo quipiyayayaj taya quicuase, huajca Jesús quinnotzqui imomachtijcahua huan quinilhui: </div>
<div class='p'>
<span class="verse" id="MK8_2">2&#160;</span>―Niquintasojta ni masehualme pampa quipiya eyi tonati itztoque nohuaya huan amo quipiyaj taya quicuase. 
<span class="verse" id="MK8_3">3&#160;</span>Sinta niquintitanisquía ma yaca ininchajchaj huan amo tacuajtoque, huelis huetzise ipan ojti, pampa sequij huejca hualajtoque. </div>
<div class='p'>
<span class="verse" id="MK8_4">4&#160;</span>Huan imomachtijcahua quiilhuijque: </div>
<div class='p'>―¿Canque huelis tijpantise tacualisti para huelis tiquintamacase nochi ni masehualme nica ipan ni huactoc tali campa amo teno onca? </div>
<div class='p'>
<span class="verse" id="MK8_5">5&#160;</span>Huan Jesús quintatzintoquili: </div>
<div class='p'>―¿Quesqui pantzi anquipiyaj? </div>
<div class='p'>Huan quiilhuijque: </div>
<div class='p'>―Chicome. </div>
<div class='p'>
<span class="verse" id="MK8_6">6&#160;</span>Huajca Jesús quinnahuati nopa masehualme ma mosehuica talchi. Huan quiitzqui nopa chicome pantzi huan quitascamatqui Toteco. Teipa quitajcotapanqui huan quinmacac imomachtijcahua para ma quinmajmacaca nopa miyac masehualme. Huan quinmajmacaque. 
<span class="verse" id="MK8_7">7&#160;</span>Huan nojquiya quipixtoyaj se ome pilmichtzitzi, huan Jesús sempa quitascamatqui Toteco huan nojquiya quinnahuati ma temajmacaca. 
<span class="verse" id="MK8_8">8&#160;</span>Huan nopa miyac masehualme tacuajque huan cuali ixhuique. Teipa quisentilijque nopa pantatapatzti huan michtatapatzti cati mocajqui huan quitemitijque chicome chiquihuit. 
<span class="verse" id="MK8_9">9&#160;</span>Huan nopa masehualme cati tacuajtoyaj eliyayaj nechca nahui mil. Huan teipa Jesús quinnahuatijtejqui. 
<span class="verse" id="MK8_10">10&#160;</span>Huan nimantzi calajqui ipan cuaacali ihuaya imomachtijcahua, huan yajqui ipan at hasta nechca campa itoca Dalmanuta. </div>
<div class='s'>Nopa fariseos quitajtanijque Jesús ma quichihua se tanextili </div>
<div class='r'>(Mt. 16:1-4; Lc. 12:54-56) </div>
<div class='p'>
<span class="verse" id="MK8_11">11&#160;</span>Huan hualajque nopa fariseos huan pejque quitatzintoquilíaj Jesús para quimasiltise ica inincamanal. Huan para quiyejyecose Jesús, quitajtanijque ma quinnextili ichicahualis ica se tanextili cati huala ten ilhuicac. 
<span class="verse" id="MK8_12">12&#160;</span>Huan Jesús axtic chicahuac huan quiijto: </div>
<div class='p'>―¿Para ten masehualme cati ama itztoque tajtanij para ma niquinnextili se tanextili? Melahuac nimechilhuía amo niquinnextilis yon se tanextili. </div>
<div class='p'>
<span class="verse" id="MK8_13">13&#160;</span>Huan Jesús quincajtejqui nopa masehualme, huan sempa calajqui ipan cuaacali huan yajqui hasta nopa seyoc nali hueyi at. </div>
<div class='s'>Inintasonejcayo nopa fariseos quiijtosnequi inintamachtil </div>
<div class='r'>(Mt. 16:5-12) </div>
<div class='p'>
<span class="verse" id="MK8_14">14&#160;</span>Huan imomachtijcahua Jesús quielcajtejtoyaj ten quicuase, huan san quihuicayayaj setzi pantzi ipan cuaacali. 
<span class="verse" id="MK8_15">15&#160;</span>Huan Jesús quinilhui: </div>
<div class='p'>―Ximotachilica para amo xijselica inintasonejcayo Tanahuatijquet Herodes huan nopa fariseos. </div>
<div class='p'>
<span class="verse" id="MK8_16">16&#160;</span>Huan imomachtijcahua pejque moilhuíaj se ica seyoc: “Techilhuía ni pampa amo tijhualicaque pantzi.” </div>
<div class='p'>
<span class="verse" id="MK8_17">17&#160;</span>Huan Jesús quimatqui ten quiijtohuayayaj huan quinilhui: </div>
<div class='p'>―¿Para ten anquiijtohuaj nimotequipachohua pampa amo anquihualicaj pantzi? ¿Ayemo anquimachilíaj nochicahualis? ¿Noja tetic amoyolo? 
<span class="verse" id="MK8_18">18&#160;</span>¿Amo anquiitaj ica amoixteyol? ¿Amo anquicaquij ica amonacas? ¿Amo anquielnamiquij taya nijchijqui quema techpolohuayaya pantzi? 
<span class="verse" id="MK8_19">19&#160;</span>Quema niquintamacac macuili mil masehualme ica macuili pantzi, ¿quesqui chiquihuit pantatapatzti huan michtatapatzti anquisentilijque cati mocajtoya? </div>
<div class='p'>Huan quinanquilijque: </div>
<div class='p'>―Majtacti huan ome. </div>
<div class='p'>
<span class="verse" id="MK8_20">20&#160;</span>Huan Jesús quiijto: </div>
<div class='p'>―Huan quema niquintamacac nahui mil tacame ica chicome pantzi, ¿quesqui chiquihuit pantatapatzti huan michtatapatzti anquisentilijque cati mocajtoya? </div>
<div class='p'>Huan quiilhuijque: </div>
<div class='p'>―Chicome. </div>
<div class='p'>
<span class="verse" id="MK8_21">21&#160;</span>Huajca quinilhui: </div>
<div class='p'>―¿Ayemo anquimachilíaj cati nihueli nijchihua? </div>
<div class='s'>Jesús quichicajqui se popoyotzi ipan altepet Betsaida </div>
<div class='p'>
<span class="verse" id="MK8_22">22&#160;</span>Teipa Jesús huan imomachtijcahua ajsitoj altepet Betsaida. Huan quihualicaque campa Jesús se tacat popoyotzi. Huan quitajtaniyayaj ma quitalili imax para ma quichicahua. 
<span class="verse" id="MK8_23">23&#160;</span>Huan Jesús quiitzqui imax nopa popoyotzi huan quihuicac altepeteno. Huan quialaxo iixteyol ica ichajchal huan quitali imax ipan nopa popoyotzi huan quitajtani sinta hueli tachiya quentzi. </div>
<div class='p'>
<span class="verse" id="MK8_24">24&#160;</span>Huan nopa popoyotzi tachixqui huan quiijto: </div>
<div class='p'>―Niquinita masehualme cati nesij quej cuame, pero nejnemij. </div>
<div class='p'>
<span class="verse" id="MK8_25">25&#160;</span>Huan Jesús sempa quitali imax ipan iixteyol huan quichijqui ma tachiya. Huan nopa tacat mochicajqui huan tachixtejqui. Cuali quiitayaya nochi. 
<span class="verse" id="MK8_26">26&#160;</span>Huajca Jesús quinahuati ma yahui ichaj huan quiilhui: </div>
<div class='p'>―Amo xicalaqui ama ipan ni altepet yon amo aqui xiquilhui nopona. </div>
<div class='s'>Pedro quiijto para Jesús yaya nopa Cristo </div>
<div class='r'>(Mt. 16:13-20; Lc. 9:18-21) </div>
<div class='p'>
<span class="verse" id="MK8_27">27&#160;</span>Teipa Jesús yajqui inihuaya imomachtijcahua ipan ranchos nechca altepet Cesarea ten Filipo. Huan ipan ojti quintatzintoquili imomachtijcahua: </div>
<div class='p'>―¿Ajquiya quiijtohuaj masehualme para na? </div>
<div class='p'>
<span class="verse" id="MK8_28">28&#160;</span>Huan quinanquilijque: </div>
<div class='p'>―Sequij quiijtohuaj ta tiJuan cati tecuaaltiyaya. Sequinoc quiijtohuaj titajtolpanextijquet Elías. Sequinoc quiijtohuaj ta seyoc titajtolpanextijquet cati huejcajquiya mijqui. </div>
<div class='p'>
<span class="verse" id="MK8_29">29&#160;</span>Huajca Jesús quintatzintoquili: </div>
<div class='p'>―Huan amojuanti, ¿ajquiya anquiijtohuaj para na? </div>
<div class='p'>Huan Pedro quinanquili: </div>
<div class='p'>―Ta tiCristo cati Toteco Dios techilhui techtitanilisquía. </div>
<div class='p'>
<span class="verse" id="MK8_30">30&#160;</span>Huan Jesús quinnahuati para amo aqui ma quiilhuica. </div>
<div class='s'>Jesús quinilhui imomachtijcahua para yaya miquis huan moyolcuis </div>
<div class='r'>(Mt. 16:21-28; Lc. 9:22-27) </div>
<div class='p'>
<span class="verse" id="MK8_31">31&#160;</span>Huajca Jesús pejqui quinmachtía imomachtijcahua quenicatza taijyohuisquía. Quiijto: </div>
<div class='p'>―Na cati niMocuetqui Masehuali monequi nitaijyohuis miyac. Amo nechselise nopa huehue israelitame, huan nopa tayacanca totajtzitzi, huan nopa tamachtiani ten itanahuatil Moisés. Nechmictise, pero ica eyi tonati nimoyolcuis. </div>
<div class='p'>
<span class="verse" id="MK8_32">32&#160;</span>Quej nopa Jesús quinilhui xitahuac ten ipantisquía. Huajca Pedro quiiyocaquixti huan pejqui quitacahualtía. 
<span class="verse" id="MK8_33">33&#160;</span>Pero Jesús moicancuetqui huan quintachili imomachtijcahua huan quiajhuac Pedro, huan quiilhui: </div>
<div class='p'>―Techtalcahui, Amocualtacat. Ta amo tijtemohua cati Toteco quinequi ma mochihua, ta tijtemohua san cati masehualme quinequij. </div>
<div class='p'>
<span class="verse" id="MK8_34">34&#160;</span>Huan Jesús quinnotzqui imomachtijcahua inihuaya nopa miyac masehualme, huan quinilhui: </div>
<div class='p'>―Sinta se quinequi nechtoquilis, monequi quitahuelcahuas cati yaya quinequi. Huan ma quitanana icuamapel huan nechtoquilis mocualtalijtoc para miquis por na. 
<span class="verse" id="MK8_35">35&#160;</span>Pampa cati quinequi momanahuis para itztos, quema miquis, quipolos nochi. Pero cati nechtoquilis masque monequi miquis pampa nechneltoca na huan icamanal Toteco, yaya quimaquixtis ialma huan itztos para nochipa. 
<span class="verse" id="MK8_36">36&#160;</span>Pampa amo teno huelis quipalehuis se masehuali cati quipolos ialma huan yas micta. Amo quipalehuis masque quipiyas nochi cati onca ipan ni taltipacti para iaxca. 
<span class="verse" id="MK8_37">37&#160;</span>Pampa amo onca teno cati ica se masehuali huelis taxtahuas para quimanahuis ialma. 
<span class="verse" id="MK8_38">38&#160;</span>Huan sinta se masehuali pinahuas para quiijtos nechixmati na huan nocamanal, pampa itztoc inihuaya ni tajtacolchijca masehualme cati ama itztoque, huajca na cati niMocuetqui Masehuali nojquiya niquijtos amo niquixmati ipan nopa tonali quema nihualas ica itatanex noTata huan nohuaya hualase ilhuicac ehuani cati tatzejtzeloltique.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Nojquiya Jesús quinilhui: </div>
<div class='p'>―Nelía nimechilhuía, sequij amojuanti cati anitztoque nica amo anmiquise hasta anquinitase hualase ica chicahualisti cati itztoque ipan itanahuatilis Toteco. </div>
<div class='s'>Jesús quipatac itachiyalis iniixpa Juan, Pedro huan Jacobo </div>
<div class='r'>(Mt. 17:1-13; Lc. 9:28-36) </div>
<div class='p'>
<span class="verse" id="MK9_2">2&#160;</span>Quema ya panotoya chicuase tonati, Jesús quinhuicac Juan, Pedro huan Jacobo huan tejcoc ipan se huejcapantic tepet. Nepa quipatac itachiyalis iniixpa. 
<span class="verse" id="MK9_3">3&#160;</span>Huan iyoyo mocuetqui nelchipahuac hasta cahuaniyaya. Amo aqui se tachicuenijquet ipan taltipacti cati hueli quichipahualtía yoyomit quej nopa. 
<span class="verse" id="MK9_4">4&#160;</span>Huan monextijque iniixpa Elías huan Moisés huan quicamanalhuiyayaj Jesús. 
<span class="verse" id="MK9_5">5&#160;</span>Huajca Pedro quiilhui Jesús: </div>
<div class='p'>―Tamachtijquet, cuali para tojuanti ma tiitztoca nica. Ma tijchihuaca eyi pilxajcaltzitzi: se para ta, se para Moisés, huan seyoc para Elías. </div>
<div class='p'>
<span class="verse" id="MK9_6">6&#160;</span>Imomachtijcahua momajmatiyayaj huan Pedro quiijto ya ni pampa amo quimatqui taya quiijtos. 
<span class="verse" id="MK9_7">7&#160;</span>Teipa temoc se mixti ininpani huan quintzajqui, huan ipan nopa mixti quicajque itoscac Toteco Dios huan yaya quiijto: “Ya ni Nocone cati niquicnelía, xijtacaquilica cati quiijtohua.” </div>
<div class='p'>
<span class="verse" id="MK9_8">8&#160;</span>Huan ipan nopa talojtzi imomachtijcahua quitachilijque huan ayecmo aqui quiitaque, san Jesús iselti. </div>
<div class='p'>
<span class="verse" id="MK9_9">9&#160;</span>Huan quema ixtemoyayaj ipan nopa tepet, Jesús quinnahuati amo aqui ma quipohuilica cati quiitztoyaj hasta yaya cati Mocuetqui Masehuali moyolcuisquía ten campa mijcatzitzi. </div>
<div class='p'>
<span class="verse" id="MK9_10">10&#160;</span>Huajca amo aqui quiilhuijque, pero motatzintoquiliyayaj taya quiijtosnequi para moyolcuis ten campa mijcatzitzi. 
<span class="verse" id="MK9_11">11&#160;</span>Huan imomachtijcahua quitatzintoquilijque Jesús: </div>
<div class='p'>―¿Para ten quiijtohuaj nopa tamachtiani ten itanahuatil Moisés para achtohui monequi hualas nopa tajtolpanextijquet Elías huan teipa hualas nopa Cristo? </div>
<div class='p'>
<span class="verse" id="MK9_12">12&#160;</span>Huan Jesús quinnanquili huan quinilhui: </div>
<div class='p'>―Melahuac ijcuilijtoc ipan Icamanal Toteco para Elías monequi hualas achtohui huan quicualtalis nochi tamanti. Pero masque ya nopa quichihuas, xijmachilica para nojquiya ijcuilijtoc ipan Icamanal Toteco para na cati niMocuetqui Masehuali nitaijyohuis miyac huan nechhuejcamajcahuase masehualme. 
<span class="verse" id="MK9_13">13&#160;</span>Huan nimechilhuía ya hualajqui nopa tacat cati eliyaya nopa Elías, huan masehualme quichihuilijque nochi cati amo cuali cati quinejque. Quichijque senquisa quej ijcuilijtoc ipan Icamanal Toteco para quichihuilisquíaj. </div>
<div class='s'>Jesús quichicajqui se oquichpil cati quipixqui se iajacayo Amocualtacat </div>
<div class='r'>(Mt. 17:14-21; Lc. 9:37-43) </div>
<div class='p'>
<span class="verse" id="MK9_14">14&#160;</span>Teipa Jesús, Juan, Pedro huan Jacobo mocuetque campa itztoyaj nopa sequinoc imomachtijcahua. Huan quinitaque tahuel miyac masehualme inihuaya. Nojquiya nopona itztoyaj tamachtiani ten itanahuatil Moisés cati mocamaijixnamiquiyayaj inihuaya. 
<span class="verse" id="MK9_15">15&#160;</span>Huan nimantzi nopa masehualme quiitaque Jesús huan san quitachilijque huan motalojtejque para quitajpalotij. 
<span class="verse" id="MK9_16">16&#160;</span>Huajca Jesús quintatzintoquili: </div>
<div class='p'>―¿Taya tamanti anquinnajnanquilíaj nomomachtijcahua? </div>
<div class='p'>
<span class="verse" id="MK9_17">17&#160;</span>Huan se tacat cati itztoya nopona quinanquili: </div>
<div class='p'>―Tamachtijquet, nica nijhualica nooquichpil. Quipiya se iajacayo Amocualtacat cati quichijtoc ma eli nonotzi. 
<span class="verse" id="MK9_18">18&#160;</span>Huan campa hueli quema nopa ajacat quiitzquía, quitahuisohua talchi huan camaposoni. Huan motancochhuehuechotza huan huapahuía. Niquintajtani momomachtijcahua ma quiquixtilica nopa ajacat, pero amo huelque. </div>
<div class='p'>
<span class="verse" id="MK9_19">19&#160;</span>Huan Jesús quinnanquili: </div>
<div class='p'>―¡Ay, anmasehualme cati ama anitztoque! ¡Amo antechneltocaj! ¿Quesqui tonali monequi niitztos amohuaya? ¿Quesqui tonali monequi nimechijyohuis huan amo antechneltocaj? ¡Techhualiquilica nopa oquichpil! </div>
<div class='p'>
<span class="verse" id="MK9_20">20&#160;</span>Huan quihualicaque. Huan quema nopa ajacat quiitac Jesús, nimantzi quimaquili se ajaca cocolisti nopa oquichpil. Huan huetzqui talchi huan pejqui momimilohua huan camaposoni. 
<span class="verse" id="MK9_21">21&#160;</span>Huajca Jesús quitatzintoquili itata: </div>
<div class='p'>―¿Quemaya pejqui quipiya ni ajacat? </div>
<div class='p'>Huan itata quiijto: </div>
<div class='p'>―Pejqui quema conetzi eltoya. 
<span class="verse" id="MK9_22">22&#160;</span>Huan miyac huelta nopa ajacat quitahuisojtoc tixijco huan atita para quimictis. Huajca sinta tihueli techpalehuis, techtasojta. </div>
<div class='p'>
<span class="verse" id="MK9_23">23&#160;</span>Huan Jesús quiilhui: </div>
<div class='p'>―¿Para ten techtajtanía sinta hueli nimitzpalehuis? Nochi hueli mochihua para cati nechneltoca. </div>
<div class='p'>
<span class="verse" id="MK9_24">24&#160;</span>Huan nimantzi itata nopa oquichpil camanaltic chicahuac huan quiilhui: </div>
<div class='p'>―¡Nijneltoca! ¡Techpalehui para más ma nijneltoca! </div>
<div class='p'>
<span class="verse" id="MK9_25">25&#160;</span>Huan Jesús quiitac para mosentiliyayaj miyac masehualme, huajca quiajhuac iajacayo Amocualtacat, huan quiilhui: </div>
<div class='p'>―Tiajacat cati tiquinchihua masehualme ma monacastzacuaca huan ma elica nonotzitzi, nimitznahuatía xiquisa ipan ni oquichpil huan ayecmo xicalaqui ipan ya. </div>
<div class='p'>
<span class="verse" id="MK9_26">26&#160;</span>Huan nopa ajacat tzajtzic, huan quimacac nopa oquichpil seyoc ajaca cocolisti cati chicahuac, huan quisqui. Huan nopa oquichpil mocajqui quej mictoc. Huan miyac quiijtohuayayaj para ya mictoc. 
<span class="verse" id="MK9_27">27&#160;</span>Pero Jesús quimaitzqui huan quitananqui huan nopa oquichpil moquetzqui. </div>
<div class='p'>
<span class="verse" id="MK9_28">28&#160;</span>Teipa Jesús calaquito ipan se cali huan ixtacatzi imomachtijcahua quitatzintoquilijque: </div>
<div class='p'>―¿Para ten amo tihuelque tijquixtilijque nopa ajacat? </div>
<div class='p'>
<span class="verse" id="MK9_29">29&#160;</span>Huan ya quinilhui: </div>
<div class='p'>―Ni tamanti ajacat amo quisaj sinta amo timotatajtise huan timosahuase. </div>
<div class='s'>Jesús sempa quinilhui imomachtijcahua para miquis huan moyolcuis </div>
<div class='r'>(Mt. 17:22-23; Lc. 9:43-45) </div>
<div class='p'>
<span class="verse" id="MK9_30">30&#160;</span>Jesús huan imomachtijcahua quisque nopona huan panotiyajque ipan estado Galilea. Huan Jesús amo quinequiyaya masehualme ma quimatica canque itztoya, 
<span class="verse" id="MK9_31">31&#160;</span>pampa quinmachtiyaya imomachtijcahua. Quinilhuiyaya: </div>
<div class='p'>―Nechtemactilise na cati niMocuetqui Masehuali inimaco tacame. Inijuanti nechmictise, pero quema nimiquis, ica eyi tonati nimoyolcuis. </div>
<div class='p'>
<span class="verse" id="MK9_32">32&#160;</span>Pero imomachtijcahua amo quimachiliyayaj icamanal huan momajmatiyayaj quitatzintoquilise taya quiijtosnequi. </div>
<div class='s'>¿Ajquiya elis más hueyi iixpa Toteco? </div>
<div class='r'>(Mt. 18:1-5; Lc. 9:46-48) </div>
<div class='p'>
<span class="verse" id="MK9_33">33&#160;</span>Teipa Jesús huan imomachtijcahua ajsitoj altepet Capernaum, huan quema itztoyaj calijtic, Jesús quintatzintoquili: </div>
<div class='p'>―¿Taya anmonajnanquiliyayaj ipan ojti? </div>
<div class='p'>
<span class="verse" id="MK9_34">34&#160;</span>Pero amo teno quiijtojque pampa ipan ojti monajnanquiliyayaj para quimatise ajquiya ten inijuanti quipiyayaya achi más tequiticayot. 
<span class="verse" id="MK9_35">35&#160;</span>Huajca Jesús mosehui huan quinnotzqui nopa majtacti huan ome imomachtijcahua, huan quinilhui: </div>
<div class='p'>―Sinta se masehuali quinequi elis cati más quipiya tequiticayot iixpa Toteco Dios, ma mochihua quej amo quipiya tequiticayot huan ma quintequipano nochi sequinoc. </div>
<div class='p'>
<span class="verse" id="MK9_36">36&#160;</span>Huan Jesús quiitzqui se conet huan quitali tatajco campa inijuanti. Huan quinahuajqui huan quinilhui: </div>
<div class='p'>
<span class="verse" id="MK9_37">37&#160;</span>―Sinta se masehuali quiselis se conet quej ya ni pampa nechneltoca, huajca yaya nechselía. Huan cati nechselía, amo san na nechselía, nojquiya quiselía noTata cati nechtitanqui ipan ni taltipacti. </div>
<div class='s'>Cati amo techcualancaita itztoc tohuaya </div>
<div class='r'>(Mt. 10:42; Lc. 9:49-50) </div>
<div class='p'>
<span class="verse" id="MK9_38">38&#160;</span>Huan Juan quiilhui Jesús: </div>
<div class='p'>―Tamachtijquet, tiquitaque se tacat cati quinquixtiyaya iajacahua Amocualtacat ica ichicahualis motoca. Tiquilhuijque ma ayecmo quichihua pampa amo techtoquilía. </div>
<div class='p'>
<span class="verse" id="MK9_39">39&#160;</span>Pero Jesús quinilhui: </div>
<div class='p'>―Amo xijtzacuilica, pampa amo aqui hueli quiijtos notoca, huan quichihuas se tiochicahualnescayot huan teipa camanaltis fiero ten na. 
<span class="verse" id="MK9_40">40&#160;</span>Pampa sinta se tacat amo techcualancaita, huajca yaya itztoc tohuaya. 
<span class="verse" id="MK9_41">41&#160;</span>Cati amechmacas se quentzi at ipan notoca pampa quimati antechtoquilíaj na niCristo, nimechilhuía para temachti noTata quitaxtahuis cuali. </div>
<div class='s'>Toteco Dios quintatzacuiltis cati tajtacolchihuaj </div>
<div class='r'>(Mt. 18:6-9; Lc. 17:1-2) </div>
<div class='p'>
<span class="verse" id="MK9_42">42&#160;</span>“Sinta se acajya quinextilis ma tajtacolchihua se ten ni coneme cati nechneltocaj, Toteco nelía quitatzacuiltis. Más cuali sinta achtohui quiquechilpilisquíaj nopa masehuali se hueyi metat huan quimajcahuasquíaj ipan hueyi at para ma misahui para amo quichihuas nopa hueyi tajtacoli. 
<span class="verse" id="MK9_43">43&#160;</span>Sinta tijnequi titajtacolchihuas ica se momax, más cuali xijtzontequi. Pampa achi cuali ticalaquis ilhuicac ica setzi momax, huan amo tiyas ica ome momax campa nopa tit cati amo quema sehuis. 
<span class="verse" id="MK9_44">44&#160;</span>Nepa nopa ocuilime amo miquise huan amo quema sehuis nopa tit. 
<span class="verse" id="MK9_45">45&#160;</span>Huan sinta moicxi mitzhuica para titajtacolchihuas, más cuali xijtzontequi. Pampa achi cuali ticalaquis ilhuicac timetzcuachotic, huan amo mitzmajcahuase ica ome mometz ipan micta campa nopa tit cati amo aqui hueli quisehuis. 
<span class="verse" id="MK9_46">46&#160;</span>Nepa ocuilime amo miquise huan amo quema sehuis nopa tit. 
<span class="verse" id="MK9_47">47&#160;</span>Huan sinta moixteyol quinequi quitachilis tamanti cati mitzchihuas xitajtacolchihua, achi cuali xijquixti. Pampa más cuali ticalaquis campa tanahuatía Toteco ica san setzi moixteyol huan amo mitzmajcahuase ipan micta ica ome moixteyol. 
<span class="verse" id="MK9_48">48&#160;</span>Nepa amo miquise nopa ocuilime huan amo quema sehuis nopa tit. </div>
<div class='p'>
<span class="verse" id="MK9_49">49&#160;</span>“Quej quicualtalíaj se tacajcahualisti para Toteco ica istat huan ica tit, nojquiya monequi nochi masehualme quipanose taohuijcayot pampa Toteco quincualtalía para ma quitequipanoca. 
<span class="verse" id="MK9_50">50&#160;</span>Istat eltoc se tamanti cuali, pero sinta quipolohua ipoyeca, amo aqui huelis quipoyeltis sempa. Xiitztoca quej se tacualisti cati cuali poyec, huan xiitztoca cuali se ica seyoc.”  </div>
<div class='psalmlabel' id='MK10_0'> 10</div>
<div class='s'>Jesús tamachti para se tacat ihuaya isihua ma amo mocahuaca </div>
<div class='r'>(Mt. 19:1-12; Lc. 16:18) </div>
<div class='p'>
<span class="verse" id="MK10_1">1&#160;</span>Teipa Jesús quisqui nepa huan yajqui estado Judea. Teipa yajqui seyoc nali hueyat Jordán, huan miyac masehualme sempa mosentilijque campa itztoya. Huan Jesús sempa pejqui quinmachtía quej momajtoya. 
<span class="verse" id="MK10_2">2&#160;</span>Huan hualajque sequij fariseos para quimasiltise Jesús ica camanali. Huan quitatzintoquilijque sinta cuali para se tacat quicahuas isihua. 
<span class="verse" id="MK10_3">3&#160;</span>Huajca Jesús quinilhui: </div>
<div class='p'>―¿Taya amechnahuati Moisés? </div>
<div class='p'>
<span class="verse" id="MK10_4">4&#160;</span>Quiilhuijque: </div>
<div class='p'>―Moisés quicahuili se tacat ma quimaca isihua se amatajcuiloli cati quiijto para nopa sihuat ayecmo iaxca. Quej nopa se tacat huelqui quicahua isihua. </div>
<div class='p'>
<span class="verse" id="MK10_5">5&#160;</span>Pero Jesús quinilhui: </div>
<div class='p'>―Moisés quinmacac nopa tanahuatili pampa ipan nopa tonali masehualme nelía eliyayaj yoltetique, 
<span class="verse" id="MK10_6">6&#160;</span>pero achtohuiya quema Toteco quichijqui taltipacti, yaya quichijqui ‘tacat huan sihuat para ma itztoca san sejco.’ 
<span class="verse" id="MK10_7">7&#160;</span>Yeca se tacat quicahuas itata huan inana huan mosejcotilis ihuaya isihua, 
<span class="verse" id="MK10_8">8&#160;</span>huan nopa ome mochihuase san se ininacayo. Yeca ayecmo elise ome, elise san setzi. 
<span class="verse" id="MK10_9">9&#160;</span>Huajca cati Toteco Dios quinsejcotilijtoc amo ma quintajcoxelo se masehuali. </div>
<div class='p'>
<span class="verse" id="MK10_10">10&#160;</span>Huan calijtic imomachtijcahua sempa quitatzintoquilijque Jesús cati quiijtojtoya ten tacame huan sihuame cati mocahuaj. 
<span class="verse" id="MK10_11">11&#160;</span>Huan Jesús quinilhui: </div>
<div class='p'>―Sinta se tacat quicahua isihua huan mosejcotilis ica seyoc, huajca nopa tacat momecatía pampa quiixpano isihua cati achtohui. 
<span class="verse" id="MK10_12">12&#160;</span>Huan sinta se sihuat quicahuas ihuehue huan mosejcotilis ica seyoc tacat, yaya nojquiya momecatía. </div>
<div class='s'>Jesús quintiochijqui coneme </div>
<div class='r'>(Mt. 19:13-15; Lc. 18:15-17) </div>
<div class='p'>
<span class="verse" id="MK10_13">13&#160;</span>Teipa quinhualicaque coneme campa Jesús para ma quintalili imax para ma quintiochihua, pero imomachtijcahua quinajhuayayaj cati quinhualicayayaj. 
<span class="verse" id="MK10_14">14&#160;</span>Huan Jesús quiitac ten panoyaya, huan cualanqui huan quinilhui imomachtijcahua: </div>
<div class='p'>―Xiquincahuaca ni coneme ma hualaca campa na. Amo xiquintzacuilica, pampa Toteco quinselía masehualme ipan itanahuatilis cati nechselíaj quej ni coneme nechselíaj. 
<span class="verse" id="MK10_15">15&#160;</span>Nelía nimechilhuía, sinta se masehuali amo nechselía huan nechcahuilía ma nijnahuati ipan iyolo quej se conet quichihua, amo quema huelis calaquis campa tanahuatía Toteco. </div>
<div class='p'>
<span class="verse" id="MK10_16">16&#160;</span>Huan Jesús quinnahuajqui nopa coneme, huan quitali imax ininpani huan quintiochijqui. </div>
<div class='s'>Se telpocat cati quipixtoya miyac tomi </div>
<div class='r'>(Mt. 19:16-30; Lc. 18:18-30) </div>
<div class='p'>
<span class="verse" id="MK10_17">17&#160;</span>Quema Jesús quistehuayaya para yas ipan iojhui, ajsico se tacat cati motalojtihualajqui huan motancuaquetzqui iixpa. Huan nopa tacat quitatzintoquili: </div>
<div class='p'>―Ticuali tamachtijquet, ¿taya monequi nijchihuas para Toteco nechmacas nemilisti yancuic para nochipa? </div>
<div class='p'>
<span class="verse" id="MK10_18">18&#160;</span>Huan Jesús quiilhui: </div>
<div class='p'>―¿Para ten techtocaxti nicuali? ¿Ta tijmachilía para amo aqui seyoc cati cuali, san Dios? 
<span class="verse" id="MK10_19">19&#160;</span>Ta tijmati itanahuatil Toteco: ‘Amo xitemicti; amo ximomecati; amo xitachtequi; amo xiteistacahui quema tieli se testigo; amo xitacajcayahua; xijtepanita motata huan monana.’ </div>
<div class='p'>
<span class="verse" id="MK10_20">20&#160;</span>Huan nopa tacat quiilhui: </div>
<div class='p'>―Tamachtijquet, nochi ni tanahuatilme niquinneltocatihualajtoc hasta quema nieltoya niconetzi. </div>
<div class='p'>
<span class="verse" id="MK10_21">21&#160;</span>Huan Jesús quitachili nopa tacat huan quiicneli, huan quiilhui: </div>
<div class='p'>―Se tamanti mitzpolohua. Xiya, xijnamacati nochi cati tijpiya huan xiquinmajmaca cati teicneltzitzi. Huan Toteco mitztaxtahuis nepa ilhuicac. Teipa xihuala, techtoquili quej se tacat cati quihuicatiya icuamapel mocualtalijtoc para ipan masehualme ma quimictica. </div>
<div class='p'>
<span class="verse" id="MK10_22">22&#160;</span>Pero quema nopa tacat quicajqui icamanal, quiyolcoco huan motequipachojtiyajqui, pampa nelía quipixtoya miyac tamanti cati pajpatiyo. </div>
<div class='p'>
<span class="verse" id="MK10_23">23&#160;</span>Huajca Jesús moicancuetqui huan quintachili imomachtijcahua huan quinilhui: </div>
<div class='p'>―¡Nelía ohui para masehualme cati tominpiyaj calaquise campa tanahuatía Toteco! </div>
<div class='p'>
<span class="verse" id="MK10_24">24&#160;</span>Huan imomachtijcahua quitachilijque ica nopa camanali. Huan Jesús sempa quinilhui: </div>
<div class='p'>―Nohuampoyohua, nelía ohui para calaquise campa tanahuatía Toteco masehualme cati motemachíaj ipan inintomi. 
<span class="verse" id="MK10_25">25&#160;</span>Ohui para se hueyi tapiyali quej se camello panos ipan iixteyol se huitzmalot, pero noja más ohui para se masehuali cati quipiya miyac tomi calaquis campa Toteco tanahuatía. </div>
<div class='p'>
<span class="verse" id="MK10_26">26&#160;</span>Huan imomachtijcahua achi más quitachilijque huan quitetzaitaque quitatzintoquilijque: </div>
<div class='p'>―Huajca ¿ajquiya huelis momaquixtis ten itajtacolhua? </div>
<div class='p'>
<span class="verse" id="MK10_27">27&#160;</span>Huan Jesús quintachili huan quinilhui: </div>
<div class='p'>―Masehualme amo hueli momaquixtise, pero Toteco, quena, huelis quinmaquixtis pampa nochi hueli quichihua Toteco. </div>
<div class='p'>
<span class="verse" id="MK10_28">28&#160;</span>Huan Pedro quiilhui: </div>
<div class='p'>―Xiquita, tojuanti tijcajtejtoque nochi cati tijpixtoyaj para timitztoquilise. </div>
<div class='p'>
<span class="verse" id="MK10_29">29&#160;</span>Huan Jesús quinilhui: </div>
<div class='p'>―Nelía, sinta se masehuali quicajtejtoc ichaj, o itaca icnihua, o isihua icnihua, o itata, o inana, o isihua, o iconehua, o imilhua, pampa nechneltoca na huan icamanal Toteco, Toteco quitaxtahuis. 
<span class="verse" id="MK10_30">30&#160;</span>Quena, Toteco quimacas ama ipan ni taltipacti cien imiyaca más ichaj, itaca icnihua, isihua icnihua, inanahua, iconehua huan imilhua, masque taijyohuis por na. Huan ipan nopa taltipacti cati huala, nopa masehuali itztos para nochipa. 
<span class="verse" id="MK10_31">31&#160;</span>Pero miyac cati ama quipiyaj tequiticayot, amo teno quipiyase teipa; huan miyac cati ama itztoque hasta tateipa, quipiyase miyac tequiticayot nepa. </div>
<div class='s'>Jesús sempa quinilhui imomachtijcahua para yaya miquis huan sempa moyolcuis </div>
<div class='r'>(Mt. 20:17-19; Lc. 18:31-34) </div>
<div class='p'>
<span class="verse" id="MK10_32">32&#160;</span>Jesús huan imomachtijcahua nejnemiyayaj ipan ojti ixtejcoyayaj para altepet Jerusalén huan Jesús quinyacanayaya. Huan imomachtijcahua quitachiliyayaj ica cati quinilhuiyaya, huan nopa masehualme cati quintoquiliyayaj momajmatiyayaj. Huan sempa Jesús quinnotzqui iyoca nopa majtacti huan ome imomachtijcahua huan pejqui quinilhuía taya ipantisquía. 
<span class="verse" id="MK10_33">33&#160;</span>Quinilhui: “Xiquitaca, ama titejcotiyahuij para altepet Jerusalén. Nepa nechtemactilise inimaco nopa tayacanca totajtzitzi huan nopa tamachtiani ten itanahuatil Moisés. Huan inijuanti quiijtose para monequi para na cati niMocuetqui Masehuali ma nimiqui, huan teipa nechtemactilise ica tacame cati amo israelitame. 
<span class="verse" id="MK10_34">34&#160;</span>Huan inijuanti nechhuihuiitase huan nechixchajchase. Teipa nechhuitequise huan nechmictise. Pero ipan eyi tonati, nimoyolcuis.” </div>
<div class='s'>Jacobo ihuaya Juan quitajtanijque Jesús se favor </div>
<div class='r'>(Mt. 20:20-28) </div>
<div class='p'>
<span class="verse" id="MK10_35">35&#160;</span>Huajca Jacobo ihuaya Juan, nopa ome iconehua Zebedeo, monechcahuijque campa Jesús huan quiilhuijque: </div>
<div class='p'>―Tamachtijquet, tijnequij techchihuilis se favor cati timitztajtanise. </div>
<div class='p'>
<span class="verse" id="MK10_36">36&#160;</span>Huajca quinilhui: </div>
<div class='p'>―¿Taya anquinequij ma nimechchihuili? </div>
<div class='p'>
<span class="verse" id="MK10_37">37&#160;</span>Huan quiilhuijque: </div>
<div class='p'>―Techcahuilis para quema titanahuatis nepa campa tayejyectzi, tojuanti ma timosehuise se ipan monejmat huan seyoc ipan moarraves. </div>
<div class='p'>
<span class="verse" id="MK10_38">38&#160;</span>Huajca Jesús quinilhui: </div>
<div class='p'>―Amo anquimatij taya antechtajtaníaj. ¿Huelis antaijyohuise quej na? ¿Huelis anquipanose miyac tequipacholi quej na nijpanos? </div>
<div class='p'>
<span class="verse" id="MK10_39">39&#160;</span>Huan inijuanti quiilhuijque: </div>
<div class='p'>―Quena, tihuelise. </div>
<div class='p'>Huan Jesús quinilhui: </div>
<div class='p'>―Nelía antaijyohuise quej na. Huan nelía anquipanose miyac tequipacholi quej na nijpanos. 
<span class="verse" id="MK10_40">40&#160;</span>Pero amo notequi na para niquijtos ajquiya inijuanti mosehuise campa nonejmat huan campa noarraves. San mosehuise nepa cati Toteco quintapejpenijtoc. </div>
<div class='p'>
<span class="verse" id="MK10_41">41&#160;</span>Huan quema nopa sequinoc majtacti huan se imomachtijcahua quicajque cati quitajtanijtoyaj, pejque cualanij ica Jacobo huan Juan. 
<span class="verse" id="MK10_42">42&#160;</span>Huan Jesús quinnotzqui huan quinilhui: </div>
<div class='p'>―Anquimatij para tacame cati tayacanaj ipan nochi talme tanahuatíaj chicahuac, huan huejhueyi tacame quipiyaj nochi tequiticayot para techihuilíaj cati quinequij. 
<span class="verse" id="MK10_43">43&#160;</span>Pero amo quej nopa elis ica amojuanti. Pampa ica amojuanti, cati quinequi mochihuas hueyi, monequi amechtequipanos. 
<span class="verse" id="MK10_44">44&#160;</span>Huan cati quinequi amechyacanas, monequi ma mochihua quej amotequipanojca cati anquicojtoque para amoaxca. 
<span class="verse" id="MK10_45">45&#160;</span>Pampa yon na cati niMocuetqui Masehuali, amo nihualajtoc para sequinoc ma nechtequipanoca. Nihualajtoc para niquintequipanos sequinoc, huan para nitemactilis nonemilis quej se taxtahuili para niquintojtomas miyac masehualme ten inintajtacolhua. </div>
<div class='s'>Jesús quichicajqui Bartimeo cati eltoya popoyotzi </div>
<div class='r'>(Mt. 20:29-34; Lc. 18:35-43) </div>
<div class='p'>
<span class="verse" id="MK10_46">46&#160;</span>Jesús huan imomachtijcahua ajsitoj altepet Jericó. Huan teipa quema quisayayaj, quintoquiliyayaj miyac masehualme. Huan mosehuijtoya ojtenti se popoyotzi cati quitocaxtiyayaj Bartimeo cati elqui icone Timeo huan yaya motaejehuiyaya cati ica panos. 
<span class="verse" id="MK10_47">47&#160;</span>Huan quema Bartimeo quicajqui para monechcahuiyaya Jesús ten Nazaret, pejqui tahuejchihua huan quiijto: </div>
<div class='p'>―¡Jesús, ta tiiteipan ixhui David, techtasojta! </div>
<div class='p'>
<span class="verse" id="MK10_48">48&#160;</span>Huan miyac masehualme quiajhuaque nopa popoyotzi para ma ayecmo tahuejchihua, pero yaya achi más tahuejchijqui: </div>
<div class='p'>―¡Jesús, tiiteipan ixhui David, techtasojta! </div>
<div class='p'>
<span class="verse" id="MK10_49">49&#160;</span>Huajca quema Jesús quicajqui, moquetzqui huan quiijto: </div>
<div class='p'>―Xiquilhui ma huala nopa tacat. </div>
<div class='p'>Huajca quinotzque nopa popoyotzi huan quiilhuijque: </div>
<div class='p'>―Ximotemachi huan ximoquetza, pampa Jesús mitznotza. </div>
<div class='p'>
<span class="verse" id="MK10_50">50&#160;</span>Huajca Bartimeo quicuamajcajqui ipantzajca, huan moquetztiquisqui, huan quinechcahuico Jesús. 
<span class="verse" id="MK10_51">51&#160;</span>Huan Jesús quiilhui: </div>
<div class='p'>―¿Taya tijnequi ma nimitzchihuili? </div>
<div class='p'>Huan nopa popoyotzi quinanquili: </div>
<div class='p'>―Tamachtijquet, nijnequi nitachiyas sempa. </div>
<div class='p'>
<span class="verse" id="MK10_52">52&#160;</span>Huan Jesús quiilhui: </div>
<div class='p'>―Xiya mochaj, ya timochicajqui pampa techneltocac. </div>
<div class='p'>Huan ipan nopa talojtzi nopa tacat tachixtejqui cuali, huan quitoquili Jesús ipan ojti.  </div>
<div class='psalmlabel' id='MK11_0'> 11</div>
<div class='s'>Jesús calajqui Jerusalén ipan se pilburrojtzi </div>
<div class='r'>(Mt. 21:1-11; Lc. 19:28-40; Jn. 12:12-19) </div>
<div class='p'>
<span class="verse" id="MK11_1">1&#160;</span>Teipa Jesús inihuaya imomachtijcahua ajsitoj nechca Jerusalén campa nopa altepeme Betfagé huan Betania, cati mocahua iixmelac nopa tepet cati itoca Olivos. Huan nopona Jesús quintitanqui ome imomachtijcahua, 
<span class="verse" id="MK11_2">2&#160;</span>huan quinilhui: </div>
<div class='p'>―Xiyaca campa nopa pilaltepetzi cati mocahua amoixmelac huan quema anajsitij, anquipantise se pilburrojtzi ilpitoc, cati amo aqui ipan tejcotoc. Xijtojtomaca huan techhualiquilica. 
<span class="verse" id="MK11_3">3&#160;</span>Huan sinta se acajya amechtatzintoquilis para ten anquichihuaj ya nopa, xiquilhuica: ‘Tohueyiteco quinequi quitequihuis huan nimantzi quicahuaqui.’ </div>
<div class='p'>
<span class="verse" id="MK11_4">4&#160;</span>Huajca imomachtijcahua yajque huan quipantitoj nopa pilburrojtzi ilpitoc caltempa imelac ojti huan quitojtonque. </div>
<div class='p'>
<span class="verse" id="MK11_5">5&#160;</span>Huan nopa masehualme cati itztoyaj nopona quintatzintoquilijque: </div>
<div class='p'>―¿Taya anquichihuaj? ¿Para ten anquitojtomaj nopa pilburrojtzi? </div>
<div class='p'>
<span class="verse" id="MK11_6">6&#160;</span>Huajca imomachtijcahua quinnanquilijque quej Jesús quinilhuijtoya. Huan nopa masehualme quincahuilijque ma quihuicaca. 
<span class="verse" id="MK11_7">7&#160;</span>Huajca quihuicaque nopa pilburrojtzi campa Jesús huan quitalilijque iniyoyo icuitapa, huan Jesús tejcoc ipani. 
<span class="verse" id="MK11_8">8&#160;</span>Huan miyac masehualme quisosojque iniyoyo ipan ojti, huan sequinoc quitzontejque imacuayo apachijti huan quitalijque ipan ojti. </div>
<div class='p'>
<span class="verse" id="MK11_9">9&#160;</span>Huan masehualme cati tayacanayayaj huan nojquiya cati hualayayaj ica taica pejque tahuejchihuaj ten Jesús, quiijtohuayayaj: </div>
<div class='p'>―¡Ma tijhueyichihuaca Toteco! Toteco Dios ma mitztiochihua ta cati tihuala ica itequiticayo. 
<span class="verse" id="MK11_10">10&#160;</span>Hueyi tatiochihualisti tijpantise quema titanahuatis ipan total quej tohuejcapan tata David tanahuati huejcajquiya. ¡Ma tijhueyichihuaca Toteco Dios cati itztoc ilhuicac! </div>
<div class='p'>
<span class="verse" id="MK11_11">11&#160;</span>Huan Jesús calajqui ipan altepet Jerusalén huan yajqui ipan nopa hueyi israelita tiopamit. Huan nepa quitachili nochi tamanti cati oncayaya calijtic. Teipa mocuetqui altepet Betania inihuaya nopa majtacti huan ome imomachtijcahua, pampa tayohuatinemiyaya. </div>
<div class='s'>Jesús quiajhuac se higuera cuahuit </div>
<div class='r'>(Mt. 21:18-19) </div>
<div class='p'>
<span class="verse" id="MK11_12">12&#160;</span>Huan tonili Jesús huan imomachtijcahua quisque Betania, huan nelía mayanayayaj. 
<span class="verse" id="MK11_13">13&#160;</span>Huan Jesús quihuejcaitac se higuera cuahuit cati quipixtoya ixihuiyo, huan yajqui quitachilito sinta quipiyayaya itajca. Pero quema ajsito, amo teno quipantili, san ixihuiyo, pampa ayemo eliyaya ipohual para taquis. 
<span class="verse" id="MK11_14">14&#160;</span>Huajca Jesús quiilhui nopa cuahuit: </div>
<div class='p'>―Ma amo aqui sempa quicuas motajca. Huan imomachtijcahua quicajque cati quiijto. </div>
<div class='s'>Jesús quinquixti cati tanamacayayaj tiopan calijtic </div>
<div class='r'>(Mt. 21:12-17; Lc. 19:45-48; Jn. 2:13-22) </div>
<div class='p'>
<span class="verse" id="MK11_15">15&#160;</span>Teipa ajsitoj Jerusalén huan Jesús calajqui ipan nopa hueyi israelita tiopamit. Huan nopona pejqui quinquixtía nopa masehualme cati tanamacayayaj o tacohuayayaj tiopan calijtic. Quintahuisoli inimesas cati tominpatayayaj huan inisiyas inijuanti cati quinnamacayayaj palomas. 
<span class="verse" id="MK11_16">16&#160;</span>Huan Jesús quintzacuili masehualme cati panoyayaj tatajco nopa hueyi tiopan calijtic ica inintamamal, huan ayecmo quincahuili ma panoca. 
<span class="verse" id="MK11_17">17&#160;</span>Huan Jesús pejqui quinmachtía masehualme huan quinilhui: </div>
<div class='p'>―Ijcuilijtoc ipan Icamanal Toteco campa quiijtohua: ‘Nochaj eltoc nopa cali campa masehualme cati ehuani nochi talme huelis motatajtise’, pero amojuanti anquichijtoque para elis campa mosejcotilíaj tachtequini para tachtequise. </div>
<div class='p'>
<span class="verse" id="MK11_18">18&#160;</span>Huan nopa tayacanca totajtzitzi huan nopa tamachtiani ten itanahuatil Moisés quicajque ten quichijqui Jesús huan pejque quitemohuaj quenicatza quimictise. Quiimacasiyayaj pampa nochi masehualme san quitachiliyayaj huan quitetzaitayayaj cati Jesús quinmachtiyaya. 
<span class="verse" id="MK11_19">19&#160;</span>Pero quema tayohuixqui, Jesús inihuaya imomachtijcahua quisque ten nopa altepet. </div>
<div class='s'>Nopa higuera cuahuit cati huajqui </div>
<div class='r'>(Mt. 21:20-22) </div>
<div class='p'>
<span class="verse" id="MK11_20">20&#160;</span>Tonili ica ijnaloc Jesús huan imomachtijcahua panoque campa nopa higuera cuahuit cati quitelchijtoya huan quiitaque cuali huactoc hasta ipan inelhuayo. 
<span class="verse" id="MK11_21">21&#160;</span>Huajca Pedro quielnamijqui huan quiilhui Jesús: </div>
<div class='p'>―Tamachtijquet, xiquita ne higuera cuahuit cati tijtelchijqui para ma ayecmo quema temacas itajca, ya huactoc. </div>
<div class='p'>
<span class="verse" id="MK11_22">22&#160;</span>Huan Jesús quinnanquili: </div>
<div class='p'>―Ximotemachica ipan Toteco, 
<span class="verse" id="MK11_23">23&#160;</span>huan melahuac, cati hueli masehuali cati quiilhuis ni tepet: ‘Ximoquixti huan ximomajcahua ipan hueyi at’, sinta quineltocas para mochihuas cati quiijtojtoc, Toteco quichihuilis. 
<span class="verse" id="MK11_24">24&#160;</span>Yeca nimechilhuía, nochi cati anquitajtanise Toteco quema anmotatajtíaj, xijneltocaca para anquiselise huan Toteco amechmacas. 
<span class="verse" id="MK11_25">25&#160;</span>Huan quema anmotatajtíaj ica Toteco, xijtapojpolhuica cati hueli cati ica ancualanij para quej nopa amoTata cati itztoc ilhuicac nojquiya amechtapojpolhuis amotaixpanolhua. 
<span class="verse" id="MK11_26">26&#160;</span>Pampa sinta amo anquintapojpolhuíaj sequinoc, huajca Toteco amoTata cati itztoc ilhuicac nojquiya amo amechtapojpolhuis amotaixpanolhua. </div>
<div class='s'>Itequiticayo Jesús </div>
<div class='r'>(Mt. 21:23-27; Lc. 20:1-8) </div>
<div class='p'>
<span class="verse" id="MK11_27">27&#160;</span>Huajca mocuetque sempa ipan altepet Jerusalén. Huan teipa quema Jesús nejnemiyaya tiopan calijtic, quinechcahuijque nopa tayacanca totajtzitzi, huan nopa tamachtiani ten itanahuatil Moisés, huan nopa huehue tacame ten israelitame. 
<span class="verse" id="MK11_28">28&#160;</span>Huan quitatzintoquilijque Jesús: </div>
<div class='p'>―¿Taya tequiticayot tijpiya para tijchihua nochi ni tamanti? ¿Ajquiya mitzmacatoc tanahuatili? </div>
<div class='p'>
<span class="verse" id="MK11_29">29&#160;</span>Huan Jesús quinnanquili: </div>
<div class='p'>―Na nojquiya nimechtatzintoquilis se tamanti. Sinta xitahuac antechnanquilise, huajca nimechilhuis ajquiya nechmacatoc tequiticayot para nijchihua ni tamanti. 
<span class="verse" id="MK11_30">30&#160;</span>¿Ajquiya quititanqui Juan para tecuaaltis? ¿Toteco quititanqui o san masehualme? Technanquilica. </div>
<div class='p'>
<span class="verse" id="MK11_31">31&#160;</span>Huajca pejque mocamanalhuíaj huan moijilhuijque: </div>
<div class='p'>―Sinta tiquijtose Toteco quititanqui Juan, yaya technanquilis: ‘Huajca, ¿para ten amo anquineltocaque?’ 
<span class="verse" id="MK11_32">32&#160;</span>Huan sinta tiquijtose san masehualme quititanque Juan, huajca mahuilili, pampa nochi ni masehualme cualanise ica tojuanti, pampa nochi quineltocaj para Juan eliyaya se tajtolpanextijquet. </div>
<div class='p'>
<span class="verse" id="MK11_33">33&#160;</span>Huajca quiilhuijque Jesús: </div>
<div class='p'>―Tojuanti amo tijmatij ajquiya quititanqui Juan. </div>
<div class='p'>Huan Jesús quinilhui: </div>
<div class='p'>―Huajca na nojquiya amo nimechilhuis ajquiya nechmacatoc tequiticayot para nijchihua ni tamanti.  </div>
<div class='psalmlabel' id='MK12_0'> 12</div>
<div class='s'>Nopa tequichihuani cati amo cuajcualme </div>
<div class='r'>(Mt. 21:33-46; Lc. 20:9-19) </div>
<div class='p'>
<span class="verse" id="MK12_1">1&#160;</span>Huajca Jesús pejqui quincamanalhuía ica se ome tatenpohualisti. Quinilhui: “Itztoya se teteco cati quitojqui xocomecat ipan imil. Huan quitzajtzajqui ica se tepamit huan tacoyoni campa tesohuali para ipan quipatzcas xocomecat. Nojquiya quichijqui se huejcapantic tepancali para ipan quimocuitahuis ixocomeca mil. Huan quintanejti ixocomeca mil sequinoc tacame ma quimocuitahuica huan teipa moajachihuisquíaj cati temacasquía. Huan huajca nopa teteco quincahuilijtejqui inimaco huan huejca yajqui paxaloto. 
<span class="verse" id="MK12_2">2&#160;</span>Huan teipa ajsic tonali para tatequisti, huan nopa teteco quititanqui se itequipanojca ma quinitati nopa tacame para ma quimacaca cati ya iaxcatis ten nopa tatequisti. 
<span class="verse" id="MK12_3">3&#160;</span>Pero nopa tacame cati inimaco eltoya nopa mili quiitzquijque huan quimaquilijque, huan quimajcajque san quiaja. 
<span class="verse" id="MK12_4">4&#160;</span>Huajca nopa teteco sempa quititanqui seyoc itequipanojca, pero nopa tacame quitepachojque ica tet huan quicuacocojque huan ten fiero quichihuilijque huan quititanque ma yahui. 
<span class="verse" id="MK12_5">5&#160;</span>Teipa nopa teteco sempa quititanqui seyoc itequipanojca, huan quimictijque. Teipa quintitanqui más miyac itequipanojcahua, pero nopa amo cuajcualme quinmaquilijque sequij huan sequij quinmictijque. </div>
<div class='p'>
<span class="verse" id="MK12_6">6&#160;</span>“Huajca nopa teteco quipixtoya san setzi para quititanis, eltoya itelpoca cati quiicneli. Huajca teipa nojquiya quititanqui campa ixocomeca mil, pampa nopa teteco moilhuiyaya para quitepanitasquíaj itelpoca. 
<span class="verse" id="MK12_7">7&#160;</span>Pero nopa tacame cati inimaco eltoya nopa mili moilhuijque se ica seyoc: ‘Ya ni cati teipa quiselis ni xocomeca mili. Ma tijmictica huan teipa ni mili elis toaxca.’ 
<span class="verse" id="MK12_8">8&#160;</span>Huajca quiitzquijque, huan quimictijque, huan quicuamajcajque itacayo xocomeca milteno.” </div>
<div class='p'>
<span class="verse" id="MK12_9">9&#160;</span>Huan Jesús quintatzintoquili: “¿Taya anquiitaj quichihuas nopa teteco cati iaxca nopa xocomeca mili ica nopa amo cuajcualme? Nimechilhuis, yaya hualas, huan quinmictis nopa fiero tacame huan quicahuas imil inimaco sequinoc. 
<span class="verse" id="MK12_10">10&#160;</span>¿Amo anquipojtoque campa ijcuilijtoc ipan Icamanal Toteco campa camanalti ten na quej se nihueyi tet? Quej ni quiijtohua: </div>
<div class='q'>‘Nopa hueyi tet cati calchihuani quicuamajcajque pampa amo quinejque quitequihuise, </div>
<div class='q'>teipa elqui cati más monequiyaya para yas calesquina, </div>
<div class='q'>huan ipan quiquetzase nopa cali. </div>
<div class='q'>
<span class="verse" id="MK12_11">11&#160;</span>Toteco quichijqui ma pano quej nopa huan nelía tiquitaj cuajcualtzi cati quichijqui.’ ” </div>
<div class='p'>
<span class="verse" id="MK12_12">12&#160;</span>Huajca nopa tayacanani ten israelitame quinequiyayaj quiitzquise Jesús pampa quimachiliyayaj para ni tatenpohualisti cati quinpohuili camanaltiyaya ten inijuanti huan inijuanti eliyayaj nopa fiero tequipanohuani. Pero amo huelque quiitzquijque pampa quinimacasiyayaj nochi nopa masehualme cati quitoquiliyayaj. Yeca quicajtejque Jesús huan yajque. </div>
<div class='s'>¿Cuali titaxtahuase cati techtajtanía César? </div>
<div class='r'>(Mt. 22:15-22; Lc. 20:20-26) </div>
<div class='p'>
<span class="verse" id="MK12_13">13&#160;</span>Teipa nopa tayacanani quintitanque campa Jesús sequij fariseos huan sequinoc cati quitoquilijque Herodes para quimasiltise Jesús ica camanali. 
<span class="verse" id="MK12_14">14&#160;</span>Huan monechcahuijque huan quiilhuijque: </div>
<div class='p'>―Tamachtijquet, tojuanti tijmatij ta se titacat cati tixitahuac, huan amo tiquimacasi cati se masehuali quiijtohua. Amo aqui tijchicoicnelía, huan titamachtía nelxitahuac cati Toteco quinequi ma tijchihuaca. ¿Ta tiquita cuali titaxtahuase cati techtajtanía Tanahuatijquet César, o amo? ¿Titaxtahuase o amo titaxtahuase? </div>
<div class='p'>
<span class="verse" id="MK12_15">15&#160;</span>Pero Jesús quimatiyaya para san quichihuayayaj ome inixayac ica cati quitatzintoquilijque. Huajca quinilhui: </div>
<div class='p'>―¿Para ten anquinequij antechcajcayahuase? Techhualiquilica se tomi para niquitas. </div>
<div class='p'>
<span class="verse" id="MK12_16">16&#160;</span>Huan quihualiquilijque se tomi, huan Jesús quintatzintoquili: </div>
<div class='p'>―¿Ajquiya iixcopinca quipiya ni tomi huan ajquiya itoca ijcuilijtoc ipani? </div>
<div class='p'>Huan quinanquilijque: </div>
<div class='p'>―Quipiya iixcopinca Tanahuatijquet César. </div>
<div class='p'>
<span class="verse" id="MK12_17">17&#160;</span>Huajca Jesús quinilhui: </div>
<div class='p'>―Xijmacaca César cati César iaxca, huan xijmacaca Toteco cati Toteco iaxca. </div>
<div class='p'>Huan san quitachilijque ica cati Jesús quiijto. </div>
<div class='s'>Quitatzintoquilijque Jesús sinta moyolcuise masehualme </div>
<div class='r'>(Mt. 22:23-33; Lc. 20:27-40) </div>
<div class='p'>
<span class="verse" id="MK12_18">18&#160;</span>Teipa hualajque campa Jesús sequij saduceos. Saduceos tamachtíaj para amo quema moyolcuise masehualme cati mictoque. Huan nopa saduceos pejque quitatzintoquilíaj Jesús, quiilhuijque: </div>
<div class='p'>
<span class="verse" id="MK12_19">19&#160;</span>―Tamachtijquet, Moisés techtajcuilhui se tanahuatili cati quiijtohua sinta miquis se tacat cati quipiya isihua huan amo quinpixqui iconehua, huajca iicni monequi mosihuajtis ihuaya nopa cahualtzi, huan quipiyase se conet para quiselis ital iicni. 
<span class="verse" id="MK12_20">20&#160;</span>Itztoyaj chicome icnime. Nopa cati achtohui ejquet mosihuajti huan teipa mijqui huan amo quincajtejqui iconehua. 
<span class="verse" id="MK12_21">21&#160;</span>Teipa iicni cati teipan ejquet mosihuajti ihuaya nopa cahualtzi. Nojquiya yaya mijqui, huan amo quincajtejqui iconehua. Huan teipa san se ipantic seyoc iicni. 
<span class="verse" id="MK12_22">22&#160;</span>Huan quej nopa nochi chicome icnime mosihuajtijque ihuaya huan amo quicajtejque yon se inincone. Teipa mijqui nopa sihuat. 
<span class="verse" id="MK12_23">23&#160;</span>Huajca, quema moyolcuise nochi masehualme cati mictoque, ¿ajquiya ten nopa icnime elis ihuehue nopa sihuat pampa nochi chicome mosihuajtijque ihuaya? </div>
<div class='p'>
<span class="verse" id="MK12_24">24&#160;</span>Huan Jesús quinilhui: </div>
<div class='p'>―Anmocuapolojtoque pampa amo anquimatij Icamanal Toteco, yon amo anquimatij Toteco ichicahualis. 
<span class="verse" id="MK12_25">25&#160;</span>Quema moyolcuise nochi masehualme cati mictoque, ayecmo monequi mosihuajtise, yon monamictise para quincahuase ininconehua. Nochi itztose para nochipa quej ilhuicac ehuani ipan ilhuicac cati amo miquij. 
<span class="verse" id="MK12_26">26&#160;</span>Pero nelía moyolcuise masehualme cati mictoque. ¿Amo anquipojtoque nopa amatapohuali cati quiijcuilo Moisés cati quiijtohua quenicatza Toteco quinotzqui ten nopa xihuitzonti cati tatayaya? Toteco quiilhui Moisés quej ni: ‘Na niiTeco Abraham, huan niiTeco Isaac, huan niiTeco Jacob.’ 
<span class="verse" id="MK12_27">27&#160;</span>Huajca pampa Toteco quiijto para yaya noja eliyaya ininTeco Abraham, Isaac, huan Jacob quema ya mictoyaj, tijmatij noja itztoque nepa ilhuicac iixpa ya masque huejcajquiya mijque ipan taltipacti. Yeca ansaduceos nelía anmocuapolojtoque quema anmoilhuíaj amo aqui moyolcuis. </div>
<div class='s'>Nopa tanahuatili cati Toteco techmacac cati más monequi </div>
<div class='r'>(Mt. 22:34-40) </div>
<div class='p'>
<span class="verse" id="MK12_28">28&#160;</span>Itztoya nopona se tamachtijquet ten itanahuatil Moisés cati quicactoya Jesús quema quincamanalhuiyaya saduceos, huan quimatqui para Jesús cuali tananquilijtoya. Huajca monechcahui huan quitatzintoquili: </div>
<div class='p'>―¿Taya tanahuatili ipan itanahuatil Moisés cati más monequi tijchihuase? </div>
<div class='p'>
<span class="verse" id="MK12_29">29&#160;</span>Huan Jesús quinanquili: </div>
<div class='p'>―Nopa tanahuatili cati más monequi tijchihuase eltoc ya ni: ‘Xitacaquica israelitame, san Toteco itztoc Dios huan amo aqui seyoc. 
<span class="verse" id="MK12_30">30&#160;</span>Huan monequi xiquicneli Toteco Dios ica nochi moyolo huan ica nochi moalma huan ica nochi motalnamiquilis, huan ica nochi mochicahualis.’ 
<span class="verse" id="MK12_31">31&#160;</span>Huan nopa ompa tanahuatili cati nojquiya monequi eltoc ya ni: ‘Xiquinicneli sequinoc quej timoicnelía.’ Amo onca seyoc tanahuatili cati Toteco temacatoc cati más monequi que ni ome. </div>
<div class='p'>
<span class="verse" id="MK12_32">32&#160;</span>Huan nopa tamachtijquet ten itanahuatil Moisés quiilhui: </div>
<div class='p'>―Cualtitoc tamachtijquet. Xitahuac cati tiquijtohua. Toteco Dios san yaya iyojtzi cati itztoc Dios, huan amo aqui seyoc. 
<span class="verse" id="MK12_33">33&#160;</span>Huan monequi tiquicnelise Toteco ica nochi toyolo huan nochi totalnamiquilis, huan nochi toalma huan ica nochi tochicahualis. Huan monequi tiquinicnelise sequinoc quej timoicnelíaj. Huan sinta titeicnelíaj quej nopa, ipati más iixpa Toteco que nochi tacajcahualisti tatatili huan nochi tapiyalme cati masehualme quimacaj Toteco. </div>
<div class='p'>
<span class="verse" id="MK12_34">34&#160;</span>Huan Jesús quicajqui nopa tacat quinanquili xitahuac, huan quiilhui: </div>
<div class='p'>―Amo miyac mitzpolohua para huelis ticalaquis ipan itanahuatilis Toteco. </div>
<div class='p'>Huajca teipa amo aqui motemacac para más quitatzintoquilis Jesús. </div>
<div class='s'>David quitocaxti Cristo “noTeco” </div>
<div class='r'>(Mt. 22:41-46; Lc. 20:41-44) </div>
<div class='p'>
<span class="verse" id="MK12_35">35&#160;</span>Jesús tamachtiyaya ipan hueyi tiopan calijtic huan quiijto: </div>
<div class='p'>―¿Para ten quiijtohuaj nopa tamachtiani ten itanahuatil Moisés para nopa Cristo cati ijcuilijtoc para hualas elis se iteipan ixhui David? 
<span class="verse" id="MK12_36">36&#160;</span>David iselti quitocaxti Cristo iTeco ica ichicahualis Itonal Toteco, pampa David quiijcuilo ni camanali ipan Icamanal Toteco: </div>
<div class='q'>‘Toteco Dios quiilhui noTeco Cristo ni camanali: </div>
<div class='q'>Ximosehui nica nonejmat hasta nimitzmactilis mocualancaitacahua para tiquinnahuatis.’ </div>
<div class='m'>
<span class="verse" id="MK12_37">37&#160;</span>Huajca Tanahuatijquet David iselti quinotzqui nopa Cristo iTeco. Ya ni technextilía Cristo eli Dios. Huajca ¿quenicatza huelisquía para yaya nojquiya elis se iteipan ixhui David? </div>
<div class='p'>Huan nopa miyac masehualme quicaquiyayaj Jesús ica paquilisti. </div>
<div class='s'>Jesús quintelhui tamachtiani ten itanahuatil Moisés </div>
<div class='r'>(Mt. 23:1-36; Lc. 11:37-54; 20:45-47) </div>
<div class='p'>
<span class="verse" id="MK12_38">38&#160;</span>Jesús quinmachtiyaya masehualme itamachtil huan quinilhui: “Ximotachilica para amo xijtoquilica inintamachtil nopa tamachtiani ten itanahuatil Moisés. Quinpactía nentinemij ica iniyoyo huehueyac. Quinequij nochi masehualme ipan tianquis ma quintajpaloca ica tatepanitacayot. 
<span class="verse" id="MK12_39">39&#160;</span>Quinequij mosehuise campa tacualca ipan israelita tiopame. Nojquiya quinequij mosehuise campa más cuali ipan hueyi tacualisti. 
<span class="verse" id="MK12_40">40&#160;</span>Pero amo pinahuaj quinquixtilíaj ininchajchaj sihuame cati icnotzitzi. Huejcahuaj motatajtíaj ica Toteco para tacajcayahuase pampa quinequij para masehualme ma quinitaca huan ma quintepanitaca. Huajca Toteco quintatzacuiltis más que sequinoc.” </div>
<div class='s'>Se toahui cati icnotzi quimacac Toteco ome piltomintzitzi </div>
<div class='r'>(Lc. 21:1-4) </div>
<div class='p'>
<span class="verse" id="MK12_41">41&#160;</span>Teipa Jesús mosehuijtoya tiopan calijtic iixmelac nopa pilcajatzitzi campa nochi quitalíaj inintomi. Quintachiliyaya nopa miyac masehualme cati quitemayayaj tomi nopona. Huan miyaqui masehualme cati tapijpixtoyaj quitemayayaj miyac tomi. 
<span class="verse" id="MK12_42">42&#160;</span>Huan hualajqui se toahui cati icnotzi huan teicneltzi huan quitenqui ome piltomintzitzi cati ipati nechca macuili centavo. 
<span class="verse" id="MK12_43">43&#160;</span>Huan Jesús quinnotzqui imomachtijcahua huan quinilhui: </div>
<div class='p'>―Nelía nimechilhuía, ni toahui cati icnotzi huan teicneltzi quitalijtoc más ten nochi sequinoc cati quitalijtoque tomi ipan nopa pilcajatzitzi. 
<span class="verse" id="MK12_44">44&#160;</span>Pampa nochi sequinoc quitemayayaj cati mocahuayaya, pero yaya cati tahuel teicneltzi, quitenqui nochi cati iyojtzi quipixtoya. Temacatoc nochi cati quitequihuisquía para itacualis.  </div>
<div class='psalmlabel' id='MK13_0'> 13</div>
<div class='s'>Jesús quiijto para quisosolose nopa hueyi tiopamit </div>
<div class='r'>(Mt. 24:1-2; Lc. 21:5-6) </div>
<div class='p'>
<span class="verse" id="MK13_1">1&#160;</span>Jesús quisayaya ipan hueyi israelita tiopamit huan se ten imomachtijcahua quiilhui: </div>
<div class='p'>―¡Tamachtijquet, xiquita! Nelía yejyectzitzi ni huejhueyi tet ipan tepamit huan nelyejyectzitzi ni calme cati iaxca tiopamit. </div>
<div class='p'>
<span class="verse" id="MK13_2">2&#160;</span>Huan Jesús quiilhui: </div>
<div class='p'>―Quena, xijtachili ni huejhueyi tiopan calme cati eltoc nica. Teipa amo mocahuas yon se tet campa eltoya pampa tacame quisosolose nochi. </div>
<div class='s'>Tanextili cati hualas </div>
<div class='r'>(Mt. 24:3-28; Lc. 21:7-24; 17:22-24) </div>
<div class='p'>
<span class="verse" id="MK13_3">3&#160;</span>Teipa Jesús mosehui ipan nopa tepet cati itoca Olivos iixmelac nopa hueyi israelita tiopamit, huan Pedro, Juan, Jacobo huan Andrés quitatzintoquilijque ixtacatzi: </div>
<div class='p'>
<span class="verse" id="MK13_4">4&#160;</span>―Techilhui, ¿quema hualase tasosolohuani? ¿Taya tanextili oncas quema ya monechcahuijtos para mochihuas nochi nopa tamanti? </div>
<div class='p'>
<span class="verse" id="MK13_5">5&#160;</span>Huan Jesús quinilhui: “Ximotachilica para amo aqui amechcajcayahuas. 
<span class="verse" id="MK13_6">6&#160;</span>Miyac tacame hualase ica notoca, huan quiijtose para inijuanti Cristo, huan quincajcayahuase miyac masehualme. </div>
<div class='p'>
<span class="verse" id="MK13_7">7&#160;</span>“Huan anquicaquise para onca tatehuilisti nica huan neca, pero amo ximomajmatica, pampa nochi ni monequi panos. Pero amo nimantzi hualas itamiya. 
<span class="verse" id="MK13_8">8&#160;</span>Pampa se tali imasehualhua motananase huan motehuise ica seyoc tali ehuani. Se tanahuatijquet ica isoldados motananas huan motehuis ica seyoc tanahuatijquet. Mohuisos tali campa hueli huan oncas huejhueyi mayanti. Huan campa hueli masehualme moyolajcomanase. Ica ni tamanti san onpejtos cati masehualme quiijyohuijtiyase. </div>
<div class='p'>
<span class="verse" id="MK13_9">9&#160;</span>“Quema pehuas mochihuas ni tamanti, ximotachilica pampa masehualme amechtemactilise campa tequicali, huan amechhuitequise ipan toisraelita tiopahua. Huan pampa antechneltocaj na, amechtemactilise campa gobernadores huan tanahuatiani. Quej ni huelis anquinilhuise nocamanal. 
<span class="verse" id="MK13_10">10&#160;</span>Pero achtohui monequi masehualme tepohuilise icamanal Toteco ipan nochi talme. 
<span class="verse" id="MK13_11">11&#160;</span>Huan quema amechhuicase huan amechtemactilise campa tequicali, amo ximotequipachoca ica cati anquiijtose para anmomanahuise. Yon amo ximoyolilhuica. San xiquijtoca cati Toteco amechilhuis ipan nopa talojtzi, pampa amo elis amojuanti cati ancamanaltise, elis Itonal Toteco cati camanaltis. </div>
<div class='p'>
<span class="verse" id="MK13_12">12&#160;</span>“Huan sequij masehualme quintemactilise iniicnihua ma miquica. Nojquiya sequij tetajme quintemactilise ininconehua. Sequij coneme motananase huan quintemactilise inintatahua huan ininanahua huan quichihuase para tacame ma quinmictica. 
<span class="verse" id="MK13_13">13&#160;</span>Nochi masehualme tahuel amechcualancaitase pampa antechneltocaj, pero sinta antaijyohuise hasta itamiya, Toteco Dios amechmaquixtis. </div>
<div class='p'>
<span class="verse" id="MK13_14">14&#160;</span>“Pero ajsis se tonal quema anquiitase mochihuas cati nopa tajtolpanextijquet Daniel huejcajquiya quiijto mochihuasquía, pampa cati fiero moquetzas campa amo quinamiqui ma itzto Campa Más Tatzejtzeloltic ipan nopa hueyi israelita tiopamit. Huan tahuel quichihuas amo tapajpactic nopa tiopamit. (Cati quipohuaj ya ni, ma quimachilica taya quiijtosnequi.) Huajca quema panos ya ni, nochi cati itztose ipan estado Judea ma choloca ipan tepeme. 
<span class="verse" id="MK13_15">15&#160;</span>Huan cati itztose calcuitapa ma temoca huan ma choloca nimantzi; ma amo calaquica ininchajchaj para quiquixtise cati onca quema temose. 
<span class="verse" id="MK13_16">16&#160;</span>Huan cati itztose ipan inimila ma amo tacuepilica para quicuitij iniyoyo huehueyac. 
<span class="verse" id="MK13_17">17&#160;</span>¡Pero teicneltique nopa sihuame cati nechcatitoc para conepiyase huan nopa sihuame cati tachichitise ipan nopa tonali! 
<span class="verse" id="MK13_18">18&#160;</span>Xijtajtanica Toteco ma amo huala nopa tequipacholi huan monequi ancholose quema taseseya, 
<span class="verse" id="MK13_19">19&#160;</span>pampa ipan nopa tonali oncas taijyohuilisti quej amo quema oncatoc ten quema Toteco quichijqui taltipacti huan yon hasta ama. Huan teipa amo quema oncasoc seyoc tequipacholi quej nopa. 
<span class="verse" id="MK13_20">20&#160;</span>Huan sinta Toteco amo quichihuasquía cototzi nopa tonali, nochi miquisquíaj. Pero yaya quichihuas nopa tonali ma eli cototzi pampa quinicnelía cati quintapejpenijtoc. </div>
<div class='p'>
<span class="verse" id="MK13_21">21&#160;</span>“Huajca sinta se acajya amechilhuis para nica itztoc Cristo, o Cristo itztoc nepa huan monequi anquiitatij, amo xijneltocaca. 
<span class="verse" id="MK13_22">22&#160;</span>Pampa motananase tacajcayahuani cati quiijtose para inijuanti Cristo, huan sequinoc quiijtose para inijuanti itajtolpanextijcahua Toteco, pero amo neli. Inijuanti quinextise miyac tanextili huan huejhueyi tiochicahualnescayot para ica quincajcayahuase masehualme. Huan sinta huelise, hasta nojquiya quincajcayahuase masehualme cati Toteco quintapejpenijtoc. 
<span class="verse" id="MK13_23">23&#160;</span>Pero ximotachilica, ya nimechilhui achtohui nochi cati panos teipa. </div>
<div class='s'>Quenicatza sempa hualas Icone Toteco ipan taltipacti </div>
<div class='r'>(Mt. 24:29-35, 42-44; Lc. 21:25-36) </div>
<div class='p'>
<span class="verse" id="MK13_24">24&#160;</span>“Pero ipan nopa tonali, quema tantosa nopa taijyohuilisti, tzintayohuilis tonati, huan metzti ayecmo tatanextis. 
<span class="verse" id="MK13_25">25&#160;</span>Sitalime huetzise ten ilhuicac, huan sequinoc tamanti cati eltoc ipan ilhuicacti chicahuac mohuisos. 
<span class="verse" id="MK13_26">26&#160;</span>Teipa masehualme nechitase na cati niMocuetqui Masehuali quema nihualas ipan mixti ica hueyi chicahualisti huan ica notatanex. 
<span class="verse" id="MK13_27">27&#160;</span>Huan huajca niquinnahuatis noilhuicac ejcahua ma quinsentilica nopa masehualme cati Toteco quintapejpenijtoc ten campa hueli ipan taltipacti huan ilhuicacti. </div>
<div class='p'>
<span class="verse" id="MK13_28">28&#160;</span>“Xijmachilica ni tatenpohualisti ten se higuera cuahuit. Quema selía imacuayo huan quisa ixihuiyo, anquimatij ya monechcahuía tonali ten tatotonilot. 
<span class="verse" id="MK13_29">29&#160;</span>San se ica amojuanti nojquiya. Quema anquiitase ni tamanti cati nimechilhuijtoc, xijmatica ya nechca para nihualas, ya nimonechcahuijtos ipan caltemit. 
<span class="verse" id="MK13_30">30&#160;</span>Nelía nimechilhuía, nopa masehualme cati quiitase ni tamanti amo miquise hasta quema panos nochi ni tamanti. 
<span class="verse" id="MK13_31">31&#160;</span>Ilhuicacti huan taltipacti panotehuas, pero nocamanal nochipa motamichijtiyas. </div>
<div class='p'>
<span class="verse" id="MK13_32">32&#160;</span>“Pero amo aqui quimati taya tonal huan taya hora sempa nihualas ipan ni taltipacti. Amo quimatij nopa ilhuicac ehuani, yon na niIcone Toteco amo nijmati. San yaya Totata, quena quimati. </div>
<div class='p'>
<span class="verse" id="MK13_33">33&#160;</span>“Ximotachilica, xitachixtoca cuali huan ximotatajtica pampa amo anquimatij quema ajsis nopa tonali quema sempa nihualas. 
<span class="verse" id="MK13_34">34&#160;</span>Na niyas huan sempa nihualas quej ni tacat cati yajqui paxaloto. Yaya achtohui quinmacac tequiticayot itequipanojcahua huan quimacac sese itequi. Huan quinnahuati ma quimocuitahuica caltemit. Huan quisqui ichaj huan yajqui paxaloto, pero itequipanojcahua monejqui mojmosta tachixtose pampa amo quimatiyayaj taya tonali tacuepilisquía. 
<span class="verse" id="MK13_35">35&#160;</span>Huajca xitachixtoca cuali san se quej nopa tequipanohuani cati quichiyaj ininteco ma tacuepili pampa amojuanti nojquiya, amo anquimatij quema na nitacuepilis. Huelis nihualas tayohua, o tajco yohual, o quema tzajtzis cuapele, o ica ijnaloc. 
<span class="verse" id="MK13_36">36&#160;</span>Sinta nihualas nimantzi, ma amo nimechpantiqui ancochtoque. 
<span class="verse" id="MK13_37">37&#160;</span>Huan cati nimechilhuía amojuanti, nojquiya niquinilhuía nochi masehualme, xitachixtoca cuali para quema nihualas.”  </div>
<div class='psalmlabel' id='MK14_0'> 14</div>
<div class='s'>Nopa tayacanani tasencajque para quiitzquise Jesús </div>
<div class='r'>(Mt. 26:1-5; Lc. 22:1-2; Jn. 11:45-53) </div>
<div class='p'>
<span class="verse" id="MK14_1">1&#160;</span>Polihuiyaya ome tonati para nopa israelita ilhuit cati itoca Pascua quema israelitame quicuaj pantzi cati amo quipiya tasonejcayot. Huan nopa tayacanca totajtzitzi inihuaya tamachtiani ten itanahuatil Moisés quitemohuayayaj quenicatza huelisquíaj quicajcayahuase Jesús para quiitzquise huan quimictise. 
<span class="verse" id="MK14_2">2&#160;</span>Pero moilhuiyayaj amo huelis quiitzquise ipan nopa ilhuit para nopa masehualme amo moyolajcomanase huan quintehuise. </div>
<div class='s'>Se sihuat quitequili taajhuiyacayot ipan itzonteco Jesús </div>
<div class='r'>(Mt. 26:6-13; Jn. 12:1-8) </div>
<div class='p'>
<span class="verse" id="MK14_3">3&#160;</span>Jesús itztoya ipan nopa altepet Betania ipan ichaj Simón cati achtohuiya quipixtoya nopa tacayo palanca cocolisti cati itoca lepra. Huan Jesús mosehuijtoya campa mesa, huan ajsico se sihuat cati quihualicayaya se frasco cati quicoyonijtoya ten se tet cati itoca alabastro. Nopa taajhuiyacayot elqui cati tahuel patiyo huan itoca senquisa nardo cati momajtoyaj quinpolohuaj mijcatzitzi. Huan nopa sihuat quiquechpostejqui nopa frasco huan quitequili ipan itzonteco Jesús. 
<span class="verse" id="MK14_4">4&#160;</span>Huan sequij cati itztoyaj nopona yolcualanque huan moilhuijque: </div>
<div class='p'>―¿Para ten san quinenpolohua ne taajhuiyacayot? 
<span class="verse" id="MK14_5">5&#160;</span>Hueltosquía quinamacatosquía para miyac tomi quej taxtahuaj para eyi ciento tonali ten tequit huan nopa tomi hueltosquía quinmacatosquíaj cati teicneltzitzi. </div>
<div class='p'>Quej nopa quiajhuayayaj nopa sihuat. </div>
<div class='p'>
<span class="verse" id="MK14_6">6&#160;</span>Pero Jesús quiijto: </div>
<div class='p'>―Xijcahuaca, ¿para ten anquicuatotoníaj? Ni sihuat nechchihuilía cati cuali. 
<span class="verse" id="MK14_7">7&#160;</span>Nochipa itztose masehualme cati teicneltzitzi amohuaya, huan huelis anquinpalehuise quema anquinequise, pero na, amo niitztos nica más miyac tonali. 
<span class="verse" id="MK14_8">8&#160;</span>Ni sihuat quichijqui cati huelqui. Nechpolo ni taajhuiyacayot para quicualtalis notacayo para quema nimiquis huan nechtalpachose, masque noja polihui para nimiquis. 
<span class="verse" id="MK14_9">9&#160;</span>Nelía nimechilhuía, campa hueli ipan nochi taltipacti campa masehualme tacamanalhuise icamanal Toteco, nojquiya tepohuilise cati nechchihuili ni sihuat para nochi masehualme ma quielnamiquica. </div>
<div class='s'>Judas quitencajqui para quitemactilis Jesús </div>
<div class='r'>(Mt. 26:14-16; Lc. 22:3-6) </div>
<div class='p'>
<span class="verse" id="MK14_10">10&#160;</span>Teipa Judas Iscariote, se ten nopa majtacti huan ome momachtiani, yajqui quinitato nopa tayacanca totajtzitzi para quisencahuas quenicatza quitemactilis Jesús. 
<span class="verse" id="MK14_11">11&#160;</span>Huan quema nopa tayacanca totajtzitzi quicajque ya nopa, nelía pajque huan quiilhuijque para quitaxtahuise. Huajca Judas pejqui quitemohua canque huelis quiitzquise Jesús huan ipan taya hora para Jesús para huelis quitemactilis inimaco. </div>
<div class='s'>Itacualis Tohueyiteco </div>
<div class='r'>(Mt. 26:17-29; Lc. 22:7-23; Jn. 13:21-30; 1Co. 11:23-26) </div>
<div class='p'>
<span class="verse" id="MK14_12">12&#160;</span>Ajsico nopa achtohui tonali ten nopa ilhuit quema tiisraelitame tijcuaj pantzi cati amo quipiya tasonejcayot huan monequi tijmictise nopa pilborregojtzi para tiquelnamiquise nopa Pascua. Huan imomachtijcahua Jesús quitatzintoquilijque: </div>
<div class='p'>―¿Canque tijnequi ma tijcualtalitij nopa Pascua tacualisti para ta? </div>
<div class='p'>
<span class="verse" id="MK14_13">13&#160;</span>Huajca Jesús quintitanqui ome imomachtijcahua ma yaca, quinilhui: </div>
<div class='p'>―Xiyaca ipan nopa altepet huan amechnamiquis se tacat cati quihuica at ipan se comit. Xijtoquilica. 
<span class="verse" id="MK14_14">14&#160;</span>Xiquilhuica cati iaxca nopa cali campa yaya calaquis para nopa tamachtijquet quinequi quimatis canque eltoc nopa hueyi cuarto campa huelis quicuas nopa Pascua tacualisti inihuaya imomachtijcahua. 
<span class="verse" id="MK14_15">15&#160;</span>Huan amechnextilis se hueyi cuarto ya tacualtalili ipan se cali cati quipiya ome piso. Nepa xijcualtalica nopa tacualisti para nochi tojuanti. </div>
<div class='p'>
<span class="verse" id="MK14_16">16&#160;</span>Huajca yajque imomachtijcahua huan calajque ipan nopa altepet, huan quipantijque nochi quej Jesús quinilhuijtoya. Huan nepa quisencajque nopa Pascua tacualisti. </div>
<div class='p'>
<span class="verse" id="MK14_17">17&#160;</span>Huan quema tayohuixqui, Jesús inihuaya nopa majtacti huan ome imomachtijcahua yajque nopona. 
<span class="verse" id="MK14_18">18&#160;</span>Huan inijuanti mosehuijtoyaj campa mesa huan tacuayayaj, huan Jesús quinilhui: </div>
<div class='p'>―Nelía nimechilhuía, se ten amojuanti cati tacua nohuaya, nechtemactilis. </div>
<div class='p'>
<span class="verse" id="MK14_19">19&#160;</span>Huajca pejque motequipachohuaj huan sesentzitzi inijuanti pejque quitatzintoquilíaj Jesús: </div>
<div class='p'>―¿Huelis na? </div>
<div class='p'>Huan seyoc nojquiya quiijto: </div>
<div class='p'>―¿Huelis na? </div>
<div class='p'>
<span class="verse" id="MK14_20">20&#160;</span>Huan Jesús quinilhui: </div>
<div class='p'>―Elis se ten amojuanti anmajtacti huan ome. Elis se ten inijuanti cati tacua huan quiapachohua ipantzi nohuaya ipan ni plato. 
<span class="verse" id="MK14_21">21&#160;</span>Nelía na cati niMocuetqui Masehuali nimiquis quej ijcuilijtoc ipan Icamanal Toteco huejcajquiya, pero nopa tacat cati nechtemactilis quiselis se hueyi tatzacuiltilisti. Eltosquía más cuali para ya sinta amo tacajtosquía. </div>
<div class='p'>
<span class="verse" id="MK14_22">22&#160;</span>Huan quema tacuayayaj, Jesús quiitzqui pantzi, huan quitascamatqui iTata huan quitajcotapanqui. Teipa quinmajmacac imomachtijcahua huan quinilhui: </div>
<div class='p'>―Xijcuaca, ni notacayo. </div>
<div class='p'>
<span class="verse" id="MK14_23">23&#160;</span>Huan Jesús quiitzqui se taza huan quitascamatqui iTata. Teipa quinmacac imomachtijcahua huan nochi quiique ipan nopa taza. 
<span class="verse" id="MK14_24">24&#160;</span>Huan Jesús quinilhui: </div>
<div class='p'>―Ya ni noeso cati nijtoyahuas para miyac masehualme quema nimiquis. Ica ya nopa pehuas itequiticayo nopa yancuic camanali cati Toteco Dios quichihua ica masehualme. 
<span class="verse" id="MK14_25">25&#160;</span>Melahuac, ayecmo niquis xocomeca at hasta nopa tonali quema sempa niquis campa tanahuatía Toteco. </div>
<div class='s'>Pedro quiijtos amo quiixmati Jesús </div>
<div class='r'>(Mt. 26:30-35; Lc. 22:31-34; Jn. 13:36-38) </div>
<div class='p'>
<span class="verse" id="MK14_26">26&#160;</span>Huan teipa quema huicaque se tiohuicat, yajque ipan nopa tepet Olivos. 
<span class="verse" id="MK14_27">27&#160;</span>Huan Jesús quinilhui: </div>
<div class='p'>―Ni yohuali nochi amojuanti anmomajmatise huan antechtahuelcahuase na, pampa ijcuilijtoc ipan Icamanal Toteco: ‘Nijmictis nopa tamocuitahuijquet, huan iborregojhua mosemanase.’ 
<span class="verse" id="MK14_28">28&#160;</span>Pero quema nimoyolcuis, teipa nitayacanas hasta estado Galilea, huan nepa timopantise. </div>
<div class='p'>
<span class="verse" id="MK14_29">29&#160;</span>Huajca Pedro quiilhui Jesús: </div>
<div class='p'>―Masque nochi sequinoc mitztahuelcahuase, na, amo quema. </div>
<div class='p'>
<span class="verse" id="MK14_30">30&#160;</span>Huan Jesús quiilhui: </div>
<div class='p'>―Melahuac nimitzilhuía, ipan ni tayohua quema noja polihui para tzajtzis se cuapele ica ompa, ta tiquinilhuis masehualme expa para amo techixmati. </div>
<div class='p'>
<span class="verse" id="MK14_31">31&#160;</span>Pero Pedro noja más chicahuac quiijto: </div>
<div class='p'>―Masque monequi nimiquis mohuaya, amo quema niquijtos para amo nimitzixmati. </div>
<div class='p'>Huan nochi inijuanti nojquiya ya nopa quiijtojque. </div>
<div class='s'>Jesús motatajti ica iTata nepa Getsemaní </div>
<div class='r'>(Mt. 26:36-46; Lc. 22:39-46) </div>
<div class='p'>
<span class="verse" id="MK14_32">32&#160;</span>Teipa nochi ajsitoj campa se cuamili cati itoca Getsemaní huan Jesús quinilhui imomachtijcahua: </div>
<div class='p'>―Ximosehuica nica huan nimotatajtiti ica noTata. </div>
<div class='p'>
<span class="verse" id="MK14_33">33&#160;</span>Huan Jesús quinhuicac Pedro, Jacobo, ihuaya Juan huan pejqui motequipachohua miyac. 
<span class="verse" id="MK14_34">34&#160;</span>Huan quinilhui: </div>
<div class='p'>―Nelía tahuel nimotequipachohua hasta nijmati nimiquis amantzi san ica tequipacholi. Ximocahuaca nica huan xitachixtoca. </div>
<div class='p'>
<span class="verse" id="MK14_35">35&#160;</span>Huajca Jesús moquixti se quentzi huan moixtapacho hasta talchi. Huan pejqui motatajtía ica Itata huan quitajtanía sinta huelis, ma amo quipanos nopa fiero taijyohuilisti cati hualayaya. 
<span class="verse" id="MK14_36">36&#160;</span>Quiilhui: “Notata, ta nochi tihueli tijchihua. Techquixtili ni taijyohuilisti cati huala, pero amo xijchihua cati na nijnequi, san xijchihua cati ta mopaquilis.” </div>
<div class='p'>
<span class="verse" id="MK14_37">37&#160;</span>Teipa Jesús mocuetqui campa itztoyaj imomachtijcahua huan quinpantito cochtoque huan quiilhui Pedro: </div>
<div class='p'>―Simón, ¿ticochtoc? ¿Amo huelqui titachixqui yon se hora? 
<span class="verse" id="MK14_38">38&#160;</span>Xitachixtoca huan ximotatajtica para amo amechyoltilanas tajtacoli, pampa nelía amotonaltzi quinequi quichihuas cati Toteco quinequi, pero amotacayo siyahui. </div>
<div class='p'>
<span class="verse" id="MK14_39">39&#160;</span>Huan Jesús sempa yajqui huan motatajtito. Quiilhui Itata san se quej achtohui quiilhuijtoya. 
<span class="verse" id="MK14_40">40&#160;</span>Teipa sempa mocuetqui campa imomachtijcahua huan sempa quinpantito cochtoque, pampa amo huelque quiijyohuise para amo cochise. Huan imomachtijcahua amo quimatiyayaj quenicatza quinanquilise. 
<span class="verse" id="MK14_41">41&#160;</span>Sempa ica expa Jesús yajqui motatajtito huan teipa mocuetqui campa imomachtijcahua, huan quinilhui: </div>
<div class='p'>―¿Noja ancochtoque huan anmosiyajquetztoque? San ya nopa. Ya ajsic ni hora para nechtemactilise na cati niMocuetqui Masehuali inimaco tajtacolchihuani. 
<span class="verse" id="MK14_42">42&#160;</span>Ximoquetzaca, ma tiyacajya. Xiquitaca, nepa ya huala cati nechtemactilis. </div>
<div class='s'>Tacame quiitzquijque Jesús </div>
<div class='r'>(Mt. 26:47-56; Lc. 22:47-53; Jn. 18:2-11) </div>
<div class='p'>
<span class="verse" id="MK14_43">43&#160;</span>Huan nimantzi quema Jesús noja camanaltiyaya, ajsico Judas, se ten nopa majtacti huan ome imomachtijcahua. Huan ihuaya hualayayaj miyac tacame cati quihualicayayaj machetas huan cuahuit. Quintitantoyaj nopa tayacanca totajtzitzi, inihuaya nopa tamachtiani ten itanahuatil Moisés, inihuaya nopa huehue tacame ten israelitame. 
<span class="verse" id="MK14_44">44&#160;</span>Huan Judas cati quitemactiliyaya Jesús quinmacatoya se tanextili pampa quinilhuijtoya para cati quitzoponis, yaya Jesús. Huajca ma quiitzquica, huan ma quihuicaca cuali ilpitoc. </div>
<div class='p'>
<span class="verse" id="MK14_45">45&#160;</span>Huan nimantzi quema Judas ajsico, quinechcahuico Jesús huan quiilhui: </div>
<div class='p'>―¡Tamachtijquet! </div>
<div class='p'>Huan quitzoponi. 
<span class="verse" id="MK14_46">46&#160;</span>Huajca nopa tacame quiitzquijque Jesús huan quihuicaque. </div>
<div class='p'>
<span class="verse" id="MK14_47">47&#160;</span>Pero se tacat cati itztoya nopona quiquixti imacheta huan quimaquili itequipanojca nopa hueyi totajtzi, huan quitzontequili se inacas. 
<span class="verse" id="MK14_48">48&#160;</span>Huan Jesús quinilhui: </div>
<div class='p'>―¿Para ten anhualajtoque nica para antechitzquise ica machetas huan ica cuahuit quej nielisquía se nitachtejquet? 
<span class="verse" id="MK14_49">49&#160;</span>Mojmosta nitamachtiyaya ipan nopa hueyi tiopamit campa anitztoyaj huan amo quema antechitzquijque. Pero ya ni monequi ma pano para mochihuas cati huejcajquiya ijcuilijtoc ipan Icamanal Toteco para panos. 
<span class="verse" id="MK14_50">50&#160;</span>Huan nimantzi nochi imomachtijcahua quicajtejque Jesús huan cholojque. </div>
<div class='s'>Se telpocat cati cholojtejqui </div>
<div class='p'>
<span class="verse" id="MK14_51">51&#160;</span>Huan quitoquiliyaya se telpoca tacat cati motzactoya san ica se yoyomit hueyi. Huan nopa tacame quiitzquijque, 
<span class="verse" id="MK14_52">52&#160;</span>pero nopa telpocat quicajtejqui iyoyo inimaco, huan cholojtejqui xolot. </div>
<div class='s'>Jesús iixpa nopa tasentilisti ten tequichihuani </div>
<div class='r'>(Mt. 26:57-68; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MK14_53">53&#160;</span>Teipa quihuicaque Jesús campa nopa hueyi totajtzi. Huan mosentilijque nochi tayacanca totajtzitzi, nopa huehue tacame ten israelitame, huan nopa tamachtiani ten itanahuatil Moisés. 
<span class="verse" id="MK14_54">54&#160;</span>Huan Pedro quitoquili Jesús ica huejca huan calajqui ipan icalixpa nopa hueyi totajtzi. Teipa Pedro mosehuijtoya inihuaya cati quimocuitahuiyayaj nopa cali, huan nochi inijuanti moscohuayaya titeno. </div>
<div class='p'>
<span class="verse" id="MK14_55">55&#160;</span>Nopa tayacanca totajtzitzi inihuaya nochi nopa tasentilisti ten tequichihuani quintemohuayayaj ome tacame para quitelhuise Jesús ica cati amo cuali quiitztoyaj quichihua para huelis quimictise, pero amo quinpantijque. 
<span class="verse" id="MK14_56">56&#160;</span>Miyaqui istacatiyayaj ten ya huan quiijtohuayayaj para quichijtoya tamanti cati amo neli quichijtoya, pero amo elqui san se inincamanal. 
<span class="verse" id="MK14_57">57&#160;</span>Sequij moquetzque huan quiistacahuijque Jesús, huan quiijtojque: </div>
<div class='p'>
<span class="verse" id="MK14_58">58&#160;</span>―Tojuanti tijcajque quema quiijto para quisosolosquía ni tiopamit cati masehualme quichijtoque, huan ica eyi tonati quichihuas seyoc tiopamit cati amo tamachijchihuali. 
<span class="verse" id="MK14_59">59&#160;</span>Pero yon ica ya nopa, amo elqui san se inincamanal. </div>
<div class='p'>
<span class="verse" id="MK14_60">60&#160;</span>Huan nopa hueyi totajtzi moquetzqui huan monechcahui campa Jesús huan quitatzintoquili: </div>
<div class='p'>―¿Amo teno tiquinnanquilía cati ica mitztelhuíaj? ¿Quenicatza timomanahuis? </div>
<div class='p'>
<span class="verse" id="MK14_61">61&#160;</span>Pero Jesús amo molini huan amo teno quinanquili. Huajca sempa nopa hueyi totajtzi quiilhui: </div>
<div class='p'>―¿Ta tiCristo, tiIcone Toteco cati nochi tijhueyimatij? </div>
<div class='p'>
<span class="verse" id="MK14_62">62&#160;</span>Huan Jesús quiilhui: </div>
<div class='p'>―Quena, na. Huan antechitase na cati niMocuetqui Masehuali nimosehuijtos ipan inejmat Toteco Dios cati quipiya nochi chicahualisti. Huan antechitase quema nihualas ipan nopa mixti ipan ilhuicacti. </div>
<div class='p'>
<span class="verse" id="MK14_63">63&#160;</span>Huajca nopa hueyi totajtzi motzayanili iyoyo pampa quiitac para se hueyi taixpanoli cati quiijto Jesús. Huan quiijto: </div>
<div class='p'>―¿Para ten tiquintemose sequinoc masehualme ma techilhuica taya quichijtoc ni tacat? 
<span class="verse" id="MK14_64">64&#160;</span>Ya anquicajque para tahuel amo quitepanita Toteco pampa mochihua para yaya Toteco Dios. ¿Taya anquiijtohuaj ma tijchihuaca? Huan nochi quiilhuijque quinamiqui para ma miqui. </div>
<div class='p'>
<span class="verse" id="MK14_65">65&#160;</span>Huajca sequij pejque quiixchajchaj Jesús. Teipa quiixtzajque huan pejque quiixtatziníaj huan quiilhuíaj: </div>
<div class='p'>―¡Techilhui ajquiya mitzixtatzini! Huan nopa soldados quimaquiliyayaj ipan ixayac. </div>
<div class='s'>Pedro quiijto amo quiixmati Jesús </div>
<div class='r'>(Mt. 26:69-75; Lc. 22:56-62; Jn. 18:15-18, 25-27) </div>
<div class='p'>
<span class="verse" id="MK14_66">66&#160;</span>Huan Pedro itztoya calixpa nepa tatzinta, huan ajsico nepa se ichpocat cati tequipanohuayaya ipan ichaj nopa hueyi totajtzi. 
<span class="verse" id="MK14_67">67&#160;</span>Huan nopa ichpocat quiitac Pedro moscohuayaya titeno, huan quitachili huan quiilhui: </div>
<div class='p'>―Ta nojquiya tinemiyaya ihuaya Jesús nopa Nazaret ejquet. </div>
<div class='p'>
<span class="verse" id="MK14_68">68&#160;</span>Pero Pedro quitati para quiixmati, huan quiijto: </div>
<div class='p'>―Amo niquixmati, yon amo nijmachilía cati techilhuía. </div>
<div class='p'>Huan Pedro quisqui calteno, huan nimantzi tzajtzic se cuapele. 
<span class="verse" id="MK14_69">69&#160;</span>Huan nopa ichpoca tetequipanojquet quitachili sempa huan pejqui quinilhuía cati itztoyaj nopona: </div>
<div class='p'>―Ni tacat, yaya se inijuanti cati nejnemiyayaj ihuaya Jesús ten Nazaret. </div>
<div class='p'>
<span class="verse" id="MK14_70">70&#160;</span>Pero sempa Pedro quiijto para amo quiixmatqui. Huan quentzi teipa, nopa masehualme cati itztoyaj nepa sempa quiilhuijque: </div>
<div class='p'>―Nelía ta tiitztoc se inijuanti. Nesi tiehua estado Galilea pampa ticamanalti quej cati nepa ehuani. </div>
<div class='p'>
<span class="verse" id="MK14_71">71&#160;</span>Huajca Pedro pejqui tatelchihua huan pejqui quitestigojquetza Toteco Dios huan quinilhui: </div>
<div class='p'>―Amo niquixmati nopa tacat ten ica antechcamanalhuíaj. </div>
<div class='p'>
<span class="verse" id="MK14_72">72&#160;</span>Huan ipan nopa talojtzi se cuapele tzajtzic ica ompa. Huajca Pedro quielnamijqui cati Jesús quiilhuijtoya. Quiijto para quema noja polihui para tzajtzis se cuapele ica ompa, Pedro quiijtosquía expa para amo quiixmati Jesús. Huan Pedro moilhui cati quichijqui huan pejqui choca.  </div>
<div class='psalmlabel' id='MK15_0'> 15</div>
<div class='s'>Quihuicaque Jesús iixpa Pilato </div>
<div class='r'>(Mt. 27:1-2, 11-14; Lc. 23:1-5; Jn. 18:28-38) </div>
<div class='p'>
<span class="verse" id="MK15_1">1&#160;</span>Huan tonili tayohuayoc nopa tayacanca totajtzitzi, nopa huehue tacame ten israelitame, huan nopa tamachtiani ten itanahuatil Moisés, mosentilijque ica nochi nopa tasentilisti ten tequichihuani para mocamanalhuise ten taya quichihuase. Teipa quiilpijque Jesús huan quihuicaque. Quitemactilijque ica Pilato cati quipixqui tequiticayot ipan estado Judea. 
<span class="verse" id="MK15_2">2&#160;</span>Huan Pilato quitatzintoquili Jesús: </div>
<div class='p'>―¿Ta tiinintanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena. Melahuac cati tiquijto. </div>
<div class='p'>
<span class="verse" id="MK15_3">3&#160;</span>Huan nopa tayacanca totajtzitzi quitelhuijque Jesús ica miyac tamanti. 
<span class="verse" id="MK15_4">4&#160;</span>Huajca Pilato sempa quitatzintoquili Jesús, huan quiilhui: </div>
<div class='p'>―¿Amo teno tiquinnanquilis? Xiquita, mitztelhuijtoque ica miyac tamanti. 
<span class="verse" id="MK15_5">5&#160;</span>Pero Jesús amo teno quinanquili, huan Pilato san quitachili huan quitetzaitac. </div>
<div class='s'>Ma quicuamapeloltica Jesús </div>
<div class='r'>(Mt. 27:15-31; Lc. 23:13-25; Jn. 18:38–19:16) </div>
<div class='p'>
<span class="verse" id="MK15_6">6&#160;</span>Sese xihuit ipan nopa ilhuit Pilato momajtoya quiquixtía se tacat cati tzactoc para ma yahui ichaj. Quiquixtiyaya cati nopa miyac masehualme quitajtanisquíaj. 
<span class="verse" id="MK15_7">7&#160;</span>Itztoya se tacat ipan tatzacti cati quitocaxtiyayaj Barrabás. Barrabás huan ihuampoyohua temictijque quema motehuijque ica nopa gobierno ipan nopa tali. 
<span class="verse" id="MK15_8">8&#160;</span>Huan nopa miyac masehualme ajsicoj iixpa Pilato huan pejque quitajtaníaj ma quimajcahua se tacat quej nochipa quichihuaj. 
<span class="verse" id="MK15_9">9&#160;</span>Huan Pilato quinnanquili: </div>
<div class='p'>―¿Anquinequij ma nimechmajcahuili Jesús, amotanahuatijca anisraelitame? </div>
<div class='p'>
<span class="verse" id="MK15_10">10&#160;</span>Pilato quimatiyaya nopa tayacanca totajtzitzi quitemactilijtoyaj Jesús san pampa quichicoitayayaj. 
<span class="verse" id="MK15_11">11&#160;</span>Pero nopa tayacanca totajtzitzi quinchihualtijque masehualme para ma quitajtanica Pilato ma quiquixti Barrabás para ma yahui huan amo Jesús. 
<span class="verse" id="MK15_12">12&#160;</span>Huajca Pilato sempa quintatzintoquili: </div>
<div class='p'>―¿Huajca taya anquinequij ma nijchihua ica Jesús cati anquitocaxtíaj nopa tanahuatijquet ten israelitame? </div>
<div class='p'>
<span class="verse" id="MK15_13">13&#160;</span>Huan chicahuac quiijtojque: </div>
<div class='p'>―¡Xijcuamapelolti! </div>
<div class='p'>
<span class="verse" id="MK15_14">14&#160;</span>Pero Pilato quintatzintoquili: </div>
<div class='p'>―¿Para ten? ¿Taya tamanti amo cuali quichijtoc? </div>
<div class='p'>Pero nopa masehualme sempa camanaltique más chicahuac: </div>
<div class='p'>―¡Xijcuamapelolti! </div>
<div class='p'>
<span class="verse" id="MK15_15">15&#160;</span>Huajca pampa Pilato quinequiyaya cuali mocahuas inihuaya nopa miyac masehualme, quicajqui ma yahui Barrabás. Huan tanahuati ma quihuijhuitequica Jesús, huan teipa quinmactili soldados cati Roma ehuani para ma quicuamapeloltica. </div>
<div class='p'>
<span class="verse" id="MK15_16">16&#160;</span>Huajca nopa soldados quihuicaque Jesús campa nopa hueyi tequicali huan calajque ipan icalixpanyo. Huan nepa mosentilijque nochi soldados. 
<span class="verse" id="MK15_17">17&#160;</span>Huan quiquentijque Jesús se yoyomit huehueyac cati itachiyalis morado quej momatque quitequihuíaj tanahuatiani. Huan quisencajque se huitztzonyahuali huan quitalilijque itzontecontipa Jesús. 
<span class="verse" id="MK15_18">18&#160;</span>Huan pejque quihuihuiitaj huan quiilhuijque: </div>
<div class='p'>―¡Ma itzto miyac tonali ni inintanahuatijca israelitame! </div>
<div class='p'>
<span class="verse" id="MK15_19">19&#160;</span>Huan quimaquiliyayaj Jesús ipan itzonteco ica se ohuat, huan quiixchajchayayaj. Motancuaquetzayayaj iixpa quej elisquía quihueyimatiyayaj, pero amo. 
<span class="verse" id="MK15_20">20&#160;</span>Quema tanque quihuihuiitaj, quiquixtilijque iyoyo cati morado huan quiquentijque cati ya iyoyo. Teipa quihuicaque para quicuamapeloltitij. </div>
<div class='s'>Quicuamapeloltijque Jesús </div>
<div class='r'>(Mt. 27:32-44; Lc. 23:26-43; Jn. 19:17-27) </div>
<div class='p'>
<span class="verse" id="MK15_21">21&#160;</span>Huan san panoyaya se tacat cati itoca Simón pampa ajsitihualayaya ten ital. Huan nopa soldados quinahuatijque ma quihuica icuamapel Jesús. Simón ehuayaya altepet Cirene huan elqui inintata Alejandro huan Rufo. </div>
<div class='p'>
<span class="verse" id="MK15_22">22&#160;</span>Huan nopa soldados quihuicaque Jesús campa se lugar cati itoca Gólgota (cati quinequi quiijtos: “Campa Onca Mijcatzontecomit”). 
<span class="verse" id="MK15_23">23&#160;</span>Huan quisencajque xocomeca at maneltic ihuaya se tamanti cati chichic cati itoca mirra para quimacase Jesús, pero amo quiic. 
<span class="verse" id="MK15_24">24&#160;</span>Huan quema quicuamapeloltijtoyaj Jesús, nopa soldados momajmacaque iyoyo. Huan mahuiltijque ica piltetzitzi cati yejyectzitzi para quimatise taya quihuicas sesen ten inijuanti. </div>
<div class='p'>
<span class="verse" id="MK15_25">25&#160;</span>Ica ijnaloc a las nueve quicuamapeloltijque Jesús. 
<span class="verse" id="MK15_26">26&#160;</span>Huan quitalijque se tajcuiloli ipan icuamapel itzonta Jesús para ma temachilti taya ica quitelhuijtoyaj para ma miqui. Huan nopa tajcuiloli quiijto: NI ININTANAHUATIJCA ISRAELITAME. </div>
<div class='p'>
<span class="verse" id="MK15_27">27&#160;</span>Huan quincuamapeloltijque ome tachtequini ihuaya Jesús, se ica inejmat, huan seyoc ipan iarraves. 
<span class="verse" id="MK15_28">28&#160;</span>Quej nopa panoc pampa quej nopa ya ijcuilijtoya ipan Icamanal Toteco campa quiijto: </div>
<div class='q'>“Quichihuilise quej elisquía se taixpanoquet.” </div>
<div class='p'>
<span class="verse" id="MK15_29">29&#160;</span>Huan masehualme cati panoyayaj quihuihuiitayayaj. Quiojoliniyayaj inintzonteco huan quiilhuiyayaj: </div>
<div class='p'>―¡Mitzpantijtoc cati monequi! Ta tiquijto tijsosolosquía nopa tiopamit huan ica eyi tonati tijchihuasquía sempa. 
<span class="verse" id="MK15_30">30&#160;</span>Huajca ama ximomaquixti huan xitemo ipan mocuamapel, sinta tihueli. </div>
<div class='p'>
<span class="verse" id="MK15_31">31&#160;</span>Quej nopa nojquiya nopa tayacanca totajtzitzi huan nopa tamachtiani ten itanahuatil Moisés quihuihuiitayayaj Jesús. Quiijtohuayayaj: </div>
<div class='p'>―Yaya quinmaquixti sequinoc, pero ama amo hueli momaquixtía. 
<span class="verse" id="MK15_32">32&#160;</span>Sinta nelía tiCristo cati Toteco techtitanilisquía huan nelía titanahuatijquet ten israelitame xitemo nimantzi ten nopa cuamapeli huan tiquitase huan tijneltocase. </div>
<div class='p'>Huan nopa tachtequini cati quincuamapeloltijtoyaj ihuaya, nojquiya quihuihuiitayayaj. </div>
<div class='s'>Jesús mijqui </div>
<div class='r'>(Mt. 27:45-56; Lc. 23:44-49; Jn. 19:28-30) </div>
<div class='p'>
<span class="verse" id="MK15_33">33&#160;</span>Huan ica tajco tona tzintayohuixqui ipan nochi nopa tali hasta las tres ica tiotac. 
<span class="verse" id="MK15_34">34&#160;</span>Huan a las tres Jesús chicahuac quiijto: </div>
<div class='p'>“Eloi, Eloi, ¿lama sabactani?” </div>
<div class='p'>(Ya ni quinequi quiijtos: “NoTeco, noTeco, ¿para ten techtahuelcahua?”) </div>
<div class='p'>
<span class="verse" id="MK15_35">35&#160;</span>Sequij cati itztoyaj nopona quicajque camanalti, pero amo quimachilijque icamanal, huan quiijtojque: </div>
<div class='p'>―¡Xijcaquica! Yaya quinotza nopa tajtolpanextijquet Elías. </div>
<div class='p'>
<span class="verse" id="MK15_36">36&#160;</span>Huan se tacat motalo huan quixoloni se tamanti tzotzoltic ica xocomeca at cati xococ. Teipa quitali ipan se ojtat huan quimacac Jesús ma quiachichina. Quiijto: </div>
<div class='p'>―Ma tiquitaca sinta hualas Elías quitemohuiqui. </div>
<div class='p'>
<span class="verse" id="MK15_37">37&#160;</span>Huan Jesús tzajtzic chicahuac huan mijqui. 
<span class="verse" id="MK15_38">38&#160;</span>Huan ipan nopa talojtzi tzayanqui nopa hueyi cortina cati ica quitzactoyaj Campa Más Tatzejtzeloltic ipan nopa hueyi israelita tiopamit. Tzayanqui ten huejcapa hasta tatzinta huan mochijqui ome yoyomit. 
<span class="verse" id="MK15_39">39&#160;</span>Huan nopa tayacanquet ten soldados cati itztoya iixpa Jesús quiitac quenicatza mijqui, huan quiijto: </div>
<div class='p'>―Nelía ni tacat Icone Toteco. </div>
<div class='p'>
<span class="verse" id="MK15_40">40&#160;</span>Nojquiya itztoyaj nopona sequij sihuame cati quitachiliyayaj Jesús ica huejca. Inihuaya itztoyaj María Magdalena, Salomé huan María ininana José huan Jacobo cati teipan ejquet. 
<span class="verse" id="MK15_41">41&#160;</span>Ni sihuame quitoquiliyayaj Jesús huan quipalehuiyayaj quema itztoya ipan estado Galilea. Teipa inijuanti huan más miyac sihuame ajsicoj ihuaya Jesús ipan altepet Jerusalén. </div>
<div class='s'>Quitalijque itacayo Jesús ipan ostot ipan se tepet </div>
<div class='r'>(Mt. 27:57-61; Lc. 23:50-56; Jn. 19:38-42) </div>
<div class='p'>
<span class="verse" id="MK15_42">42&#160;</span>Eltoya nopa tonal para quicualtalise nochi para nopa seyoc tonali quema israelitame mosiyajquetzaj. Huan quema tayohuixqui, 
<span class="verse" id="MK15_43">43&#160;</span>hualajqui José se Arimatea ejquet. Yaya elqui se tequitiquet ipan nopa hueyi tasentilisti huan nochi masehualme quitepanitayayaj. Huan yaya nojquiya quichiyayaya ma tanahuati Toteco ipan taltipacti. Huajca José mosemacac huan calaquito campa Pilato huan quitajtanito itacayo Jesús. 
<span class="verse" id="MK15_44">44&#160;</span>Huan Pilato amo huelqui quineltoca para nelía ya mictoya Jesús. Huajca quinotzqui nopa tayacanquet ten soldados huan quitatzintoquili sinta ya mictoya. 
<span class="verse" id="MK15_45">45&#160;</span>Huan nopa tayacanquet quiilhui para quena. Huajca Pilato quicahuili José para ma quihuica itacayo. 
<span class="verse" id="MK15_46">46&#160;</span>Huan José quicojqui se yoyomit cati cuali huan cati hueyi, huan quitemohuito itacayo Jesús ipan cuamapeli huan quihuijconqui ica nopa yoyomit. Teipa quitali itacayo ipan se ostot ipan se tepet cati quicoyonijtoya ipan tet, huan quimimilo se hueyi tet para quitzacuas nopa ostot ipan nopa tepet. 
<span class="verse" id="MK15_47">47&#160;</span>Huan María Magdalena ihuaya María inana José quitachiliyayaj campa quitalijque itacayo.  </div>
<div class='psalmlabel' id='MK16_0'> 16</div>
<div class='s'>Moyolcuic Jesús </div>
<div class='r'>(Mt. 28:1-10; Lc. 24:1-12; Jn. 20:1-10) </div>
<div class='p'>
<span class="verse" id="MK16_1">1&#160;</span>Sábado ica tiotac quema ya tantoya nopa tonal quema tiisraelitame timosiyajquetzaj, María Magdalena, María inana Jacobo, huan Salomé quicojque taajhuiyacayot para quitalilise itacayo Jesús. 
<span class="verse" id="MK16_2">2&#160;</span>Huan ijnaltzi ipan domingo, nopa achtohui tonali ipan samano, yajque campa ostot ipan nopa tepet quema quistihualayaya tonati. 
<span class="verse" id="MK16_3">3&#160;</span>Huan motatzintoquiliyayaj: </div>
<div class='p'>―¿Ajquiya techijcuenilis nopa hueyi tet cati ica quitzactoque nopa ostot ipan nopa tepet? </div>
<div class='p'>
<span class="verse" id="MK16_4">4&#160;</span>Pero quema ajsitoj nopona, quitachilijque, huan quiitaque para ya quiijcuenijtoyaj nopa tet masque nelía hueyi. 
<span class="verse" id="MK16_5">5&#160;</span>Huan calajque ipan nopa ostot ipan nopa tepet, huan nopona ica ininejmat quiitaque mosehuijtoya se telpoca tacat cati moquentijtoya iyoyo cati chipahuac huan huehueyac. Huan nopa sihuame momajmatijque. 
<span class="verse" id="MK16_6">6&#160;</span>Pero nopa telpoca tacat quinilhui: </div>
<div class='p'>―Amo ximomajmatica. Nijmati anquitemohuaj Jesús, nopa Nazaret ejquet cati quicuamapeloltijque. Pero ayecmo aqui nica, ya moyolcuitoc. Xijtachilica campa quitectoyaj. 
<span class="verse" id="MK16_7">7&#160;</span>Huan xiyaca, xiquinilhuitij imomachtijcahua ihuaya Pedro para Jesús amechyacanas hasta nepa estado Galilea. Nepa anquiitase quej yaya amechilhui achtohui. </div>
<div class='p'>
<span class="verse" id="MK16_8">8&#160;</span>Huajca nopa sihuame motalojtejque ten nopa ostot ipan nopa tepet huan huihuipicayayaj huan momajmatiyayaj. Huan amo aqui quiilhuijque teno pampa tahuel majmahuiyayaj. </div>
<div class='s'>Jesús monexti campa María Magdalena </div>
<div class='r'>(Jn. 20:11-18) </div>
<div class='p'>
<span class="verse" id="MK16_9">9&#160;</span>Huan quema Jesús moyolcuitoya ijnaltzi ipan domingo nopa achtohui tonali ipan samano, achtohui monexti campa María Magdalena cati achtohuiya quinpiyayaya chicome iajacahua Amocualtacat huan yaya quinquixtijtoya. 
<span class="verse" id="MK16_10">10&#160;</span>Huan María Magdalena yajqui quinyolmelahuato imomachtijcahua cati nejnentoyaj ihuaya Jesús. Huan quema ajsito, quinpanti motequipachohuayayaj huan chocayayaj. 
<span class="verse" id="MK16_11">11&#160;</span>Huan imomachtijcahua amo quineltocaque quema quinilhui para ya moyolcuitoc Jesús huan ya quiitztoya. </div>
<div class='s'>Jesús monexti campa ome imomachtijcahua </div>
<div class='r'>(Lc. 24:13-35) </div>
<div class='p'>
<span class="verse" id="MK16_12">12&#160;</span>Teipa Jesús monexti achi quipatatoc itachiyalis elisquía seyoc tacat quema ome imomachtijcahua yahuiyayaj ipan se ojti huejca ten campa calme. 
<span class="verse" id="MK16_13">13&#160;</span>Huan nopa ome tacame yajque huan quinyolmelahuatoj nopa sequinoc itatoquilijcahua, pero nojquiya inijuanti amo quinneltoquilijque. </div>
<div class='s'>Jesús quintequimacac imomachtijcahua </div>
<div class='r'>(Mt. 28:16-20; Lc. 24:36-49; Jn. 20:19-23) </div>
<div class='p'>
<span class="verse" id="MK16_14">14&#160;</span>Huan teipa Jesús monexti campa nopa majtacti huan se imomachtijcahua quema tacuayayaj. Huan Jesús quinajhuac pampa nelía yoltetique, huan amo quineltocatoyaj para moyolcuitoya. Yon amo quinneltocatoyaj inincamanal cati quiitztoyaj para ya moyolcuitoc. 
<span class="verse" id="MK16_15">15&#160;</span>Huan Jesús quinilhui: “Xiyaca ipan nochi taltipacti huan xitepohuilica icamanal Toteco ica nochi masehualme. 
<span class="verse" id="MK16_16">16&#160;</span>Cati quineltocas huan mocuaaltis, Toteco quimaquixtis. Pero cati amo quineltocas, Toteco quitatzacuiltis. 
<span class="verse" id="MK16_17">17&#160;</span>Huan cati quineltocase quipantijtihualase ni tanextili. Ica notequiticayo quinquixtise iajacahua Amocualtacat. Camanaltise ica yancuic camanali. 
<span class="verse" id="MK16_18">18&#160;</span>Sinta quinitzquise cohuame o quiise se tamanti cati pajyo, amo teno quinchihuilis. Nojquiya quitalise inimax ipan cocoyani huan mochicahuase.” </div>
<div class='s'>Jesús tejcoc ilhuicac </div>
<div class='r'>(Lc. 24:50-53) </div>
<div class='p'>
<span class="verse" id="MK16_19">19&#160;</span>Huajca quema Tohueyiteco Jesús tanqui quincamanalhuía, tejcotejqui ilhuicac huan mosehuito inejmat Toteco. 
<span class="verse" id="MK16_20">20&#160;</span>Huan imomachtijcahua yajque, huan tepohuilitoj icamanal Toteco campa hueli techaj. Huan Tohueyiteco quinpalehuiyaya huan tenextiliyaya para melahuac inincamanal pampa ica inijuanti quichihuayaya huejhueyi tanextili. San ya nopa.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MK2_14"><span class="notemark">*</span> 2:14</a>
 <span class="ft">2:14 Leví nojquiya itoca Mateo.</span></p></aside>
<aside epub:type='footnote' id="FN2"><p class="f"><a class="notebackref" href="#MK2_21"><span class="notemark">†</span> 2:21</a>
 <span class="ft">2:21 Jesús quinilhui ni tatenpohualisti para quinnextilis amo cuali quimanelose itamachtil ica cati huejcajquiya quineltocayayaj masehualme, pampa itamachtil eltoya se tamanti cati yancuic.</span></p></aside>
<aside epub:type='footnote' id="FN3"><p class="f"><a class="notebackref" href="#MK3_18"><span class="notemark">*</span> 3:18</a>
 <span class="ft">3:18 Nojquiya itoca Judas huan Lebeo.</span></p></aside>
<aside epub:type='footnote' id="FN4"><p class="f"><a class="notebackref" href="#MK3_22"><span class="notemark">†</span> 3:22</a>
 <span class="ft">3:22 Nopa masehualme quitocaxtijque Amocualtacat, Beelzebú.</span></p></aside>

<hr />
</div>
</div></body></html>
