<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia 2 SAMUEL 1</title>
</head>
<body dir='ltr'>
<ul class='tnav'>
<li><a href='index.xhtml'>2 SAMUEL</a></li>
</ul><ul class='tnav'><li><a href='2SA.xhtml#S21_0'>1</a></li>
<li><a href='2SA.xhtml#S22_0'>2</a></li>
<li><a href='2SA.xhtml#S23_0'>3</a></li>
<li><a href='2SA.xhtml#S24_0'>4</a></li>
<li><a href='2SA.xhtml#S25_0'>5</a></li>
<li><a href='2SA.xhtml#S26_0'>6</a></li>
<li><a href='2SA.xhtml#S27_0'>7</a></li>
<li><a href='2SA.xhtml#S28_0'>8</a></li>
<li><a href='2SA.xhtml#S29_0'>9</a></li>
<li><a href='2SA.xhtml#S210_0'>10</a></li>
</ul><ul class='tnav'>
<li><a href='2SA.xhtml#S211_0'>11</a></li>
<li><a href='2SA.xhtml#S212_0'>12</a></li>
<li><a href='2SA.xhtml#S213_0'>13</a></li>
<li><a href='2SA.xhtml#S214_0'>14</a></li>
<li><a href='2SA.xhtml#S215_0'>15</a></li>
<li><a href='2SA.xhtml#S216_0'>16</a></li>
<li><a href='2SA.xhtml#S217_0'>17</a></li>
<li><a href='2SA.xhtml#S218_0'>18</a></li>
<li><a href='2SA.xhtml#S219_0'>19</a></li>
<li><a href='2SA.xhtml#S220_0'>20</a></li>
</ul><ul class='tnav'>
<li><a href='2SA.xhtml#S221_0'>21</a></li>
<li><a href='2SA.xhtml#S222_0'>22</a></li>
<li><a href='2SA.xhtml#S223_0'>23</a></li>
<li><a href='2SA.xhtml#S224_0'>24</a></li>
</ul>

<div class='main' id='S20_0'>

<div class='mt'>2 Samuel  </div>
<div class='psalmlabel' id='S21_0'> 1</div>
<div class='s'>David quicajqui para mijqui Saúl </div>
<div class='p'>

<span class="verse" id="S21_1">1&#160;</span>Quema ya mictoya Saúl, David mocuetqui ipan ialtepe Siclag pampa ya tantoya quintzontamiltía nopa amalecitame huan nopona mocajqui ome tonati. 
<span class="verse" id="S21_2">2&#160;</span>Huan ipan ne seyoc tonali, ajsico se tacat cati quisqui ten campa isoldados Saúl. Yaya quihualicayaya iyoyo tzayantoc huan motalilijtoya taltepocti ipan itzonteco pampa quipiyayaya hueyi tequipacholi. Huan quema ajsico campa David mohuijtzonqui ica miyac tatepanitacayot. 
<span class="verse" id="S21_3">3&#160;</span>Huajca David quitatzintoquili nopa tacat: </div>
<div class='p'>―¿Canque tihuala? </div>
<div class='p'>―Na nicholojtejqui campa toisraelita masehualhua tatehuíaj ―tananquili nopa tacat. </div>
<div class='p'>
<span class="verse" id="S21_4">4&#160;</span>Huan David quiilhui: </div>
<div class='p'>―Techilhui taya panotoc ipan nopa tatehuilisti. </div>
<div class='p'>Huan nopa tacat quinanquili: </div>
<div class='p'>―Miyac toisraelita soldados mictoque huan miyac cholojtejtoque. Huan nojquiya mijqui Saúl huan icone, Jonatán. </div>
<div class='p'>
<span class="verse" id="S21_5">5&#160;</span>Huan David quitatzintoquili: </div>
<div class='p'>―Huan ¿quenicatza tijmatqui para mijqui Saúl huan icone? </div>
<div class='p'>
<span class="verse" id="S21_6">6&#160;</span>Huajca quinanquili: </div>
<div class='p'>―Na niitztoya ipan tepet Gilboa huan nopona niquitac para Saúl motatzquilijtoya ipan icuachoso. Huan monechcahuiyayaj icualancaitacahua ipan tatehuijca carros. Nojquiya hualayayaj miyaqui tacame ipan cahuayojme. 
<span class="verse" id="S21_7">7&#160;</span>Huan ipan nopa talojtzi Saúl techitac huan technotzqui. Huajca nimonechcahui campa itztoya. 
<span class="verse" id="S21_8">8&#160;</span>Huan yaya techtatzintoquili ajquiya na huan niquilhui para nieliyaya se niamalecita tacat. 
<span class="verse" id="S21_9">9&#160;</span>Huajca techilhui: ‘Xihuala huan techmicti pampa tahuel nitaijyohuía, huan noja niyoltoc.’ 
<span class="verse" id="S21_10">10&#160;</span>Huajca nimonechcahui huan nijmicti pampa niquitac para ayecmo huelis itztos pampa tahuel cocojtoya. Huan nijcuili icorona cati quipixtoya ipan itzonteco huan nopa costi cati quipixtoya ipan imax huan nimitzhualiquilía ta. </div>
<div class='p'>
<span class="verse" id="S21_11">11&#160;</span>Huan quema quicajqui nochi cati quiijto, David huan nopa tacame cati itztoyaj ihuaya quitzayanque iniyoyo pampa tahuel mocuesojque. 
<span class="verse" id="S21_12">12&#160;</span>Huan pejque quichoquilíaj Saúl huan itelpoca Jonatán, huan nopa isoldados TOTECO huan nochi sequinoc israelitame, pampa tahuel miyac tacame mictoyaj ipan tatehuilisti ipan nopa tonali. Huan mosajqui David huan itequipanojcahua, huan amo teno quicuajque hasta tayohua. 
<span class="verse" id="S21_13">13&#160;</span>Huan David quiilhui nopa tacat: </div>
<div class='p'>―¿Canque tiehua? </div>
<div class='p'>Huan quinanquili: </div>
<div class='p'>―Na niseyoc tali ejquet, niamalecita. </div>
<div class='p'>
<span class="verse" id="S21_14">14&#160;</span>Huan David quiilhui: </div>
<div class='p'>―Huajca ¿para ten amo timajmajqui timomatananqui huan tijmicti Saúl cati TOTECO quitapejpenijtoya huan quitequitalijtoya? </div>
<div class='p'>
<span class="verse" id="S21_15-16">15-16&#160;</span>Huajca David nimantzi quinotzqui se soldado huan quiilhui: </div>
<div class='p'>―Xijmicti ni tacat. </div>
<div class='p'>Huan David quiilhui nopa tacat: </div>
<div class='p'>―Timiquis pampa ta ica moseli tiquijto para tijmicti Saúl, nopa tacat cati TOTECO quitapejpenijtoya para elis tanahuatijquet. </div>
<div class='p'>Huan isoldado hualajqui huan quimicti ica icuachoso. </div>
<div class='s'>David quinchoquili Saúl huan Jonatán </div>
<div class='p'>
<span class="verse" id="S21_17">17&#160;</span>Huan David quisencajqui se huicat huan huicac ten Saúl huan icone, Jonatán, cati mictoyaj. 
<span class="verse" id="S21_18">18&#160;</span>Huan tanahuati ma quinmachtica nopa soldados cati ehuani ipan tali Judá. Huan ni huicat nojquiya mopantía ijcuilijtoc ipan nopa ama tajcuiloli cati itoca Jaser. Huan quej ni quiijtohua: </div>
<div class='q'>
<span class="verse" id="S21_19">19&#160;</span>“Noisraelita icnihua, nopa tacat cati más yejyectzi tijpixque, mictoc. </div>
<div class='q'>Yaya cati achi más techmacayaya paquilisti quimictijtoque nepa huejcapa campa tepeme. </div>
<div class='q'>Quena, yaya cati más tetic huetztoc. </div>
<div class='q'>
<span class="verse" id="S21_20">20&#160;</span>Amo xiquinilhuica tocualancaitacahua cati itztoque ipan altepet Gat. </div>
<div class='q'>Yon amo xiquinpohuilica cati itztoque ipan tianquis ipan altepet Ascalón, </div>
<div class='q'>para amo techhuetzquilise nopa filisteo sihuame. </div>
<div class='q'>Amo tijnequij ma techpinajtica nopa sihuame cati amo quineltocaj TOTECO. </div>
<div class='q'>
<span class="verse" id="S21_21">21&#160;</span>Saúl mijqui ipan tepet Gilboa. </div>
<div class='q'>Huajca amo quema ma taquiyahui nopona. </div>
<div class='q'>Yon amo quema ma onca ajhuechti. </div>
<div class='q'>Ma ayecmo taelilti pampa nopona mijqui cati motemacac. </div>
<div class='q'>Nopona mijqui Saúl quej se ten hueli tacat, </div>
<div class='q'>quej elisquía amo ya cati quitapejpeni Toteco. </div>
<div class='q'>
<span class="verse" id="S21_22">22&#160;</span>Saúl huan Jonatán nochipa tataniyayaj ipan tatehuilisti. </div>
<div class='q'>Inijuanti quinmictiyayaj inincualancaitacahua, </div>
<div class='q'>masque tahuel motemacayayaj. </div>
<div class='q'>Amo quema mocuetque ipan se tatehuilisti san ica inimax, </div>
<div class='q'>pampa nochipa tataniyayaj. </div>
<div class='q'>
<span class="verse" id="S21_23">23&#160;</span>Nochi tojuanti tiquinicneliyayaj huan tahuel tiquinnequiyayaj. </div>
<div class='q'>Nelía se paquilisti para tiquinixmatque. </div>
<div class='q'>San sejco nemiyayaj quema itztoyaj huan nojquiya san sejco mocajque ipan miquilisti. </div>
<div class='q'>Achi más chicahuac huelque motalojque que ne hueyi cuatojti cati hueli patani. </div>
<div class='q'>Elque más tetique inijuanti que se león. </div>
<div class='q'>
<span class="verse" id="S21_24">24&#160;</span>Anisraelita sihuame, xijchoquilica Saúl cati yejyectzi amechyoyontiyaya ica yoyomit cati morado quej motalilíaj sihua tanahuatiani. </div>
<div class='q'>Quena, Saúl quiyejyecchijqui amoyoyo ica oro, </div>
<div class='q'>huajca xijchoquilica. </div>
<div class='q'>
<span class="verse" id="S21_25">25&#160;</span>Yaya cati motemacac ya mictoc ipan tatehuilisti. </div>
<div class='q'>Mijqui Jonatán ipan ne tepet Gilboa. </div>
<div class='q'>
<span class="verse" id="S21_26">26&#160;</span>Nimitzchoquilía noicni, Jonatán, </div>
<div class='q'>pampa tahuel nimitzicneli. </div>
<div class='q'>Huan techicneli miyac nojquiya hasta motaicnelil quitani inintaicnelil sihuame. </div>
<div class='q'>
<span class="verse" id="S21_27">27&#160;</span>Mictoque cati más motemacayayaj. </div>
<div class='q'>Ayecmo quinemiltíaj inintepos pampa ya mictoque.” </div>
<div class='m'>Quej nopa elqui nopa huicat cati David quisencajqui para quichoquilis Saúl huan Jonatán.  </div>
<div class='psalmlabel' id='S22_0'> 2</div>
<div class='s'>Quichijque David tanahuatijquet ipan tali Judá </div>
<div class='p'>
<span class="verse" id="S22_1">1&#160;</span>Huan teipa David quitatzintoquili TOTECO: </div>
<div class='p'>―¿Tijnequi ma niya para niitztos ipan se altepet ipan tali Judá? </div>
<div class='p'>Huan TOTECO quinanquili: </div>
<div class='p'>―Quena. </div>
<div class='p'>Huajca David quiilhui: </div>
<div class='p'>―¿Ipan taya altepet niyas? </div>
<div class='p'>Huan TOTECO quiilhui: </div>
<div class='p'>―Xiya altepet Hebrón. </div>
<div class='p'>
<span class="verse" id="S22_2">2&#160;</span>Huajca David yajqui huan quinhuicac nopa ome isihuajhua. Se itoca Ahinoam cati eliyaya se jezreelita sihuat huan nese itoca Abigail cati achtohui eliyaya isihua Nabal ipan altepet Carmel. 
<span class="verse" id="S22_3">3&#160;</span>Huan nojquiya quinhuicac nopa tacame cati nejnentoyaj ihuaya, sese ica isihua huan iconehua. Huan nochi yajque para itztose ipan altepet Hebrón. </div>
<div class='p'>
<span class="verse" id="S22_4">4&#160;</span>Huan teipa hualajque nopa tayacanca tacame ten tali Judá. Huan quialtijque David ica aceite huan quichijque tanahuatijquet ipan inintal. </div>
<div class='p'>Huan teipa quiilhuijque David quenicatza nopa masehualme ipan altepet Jabes ipan tali Galaad quitasojtaque Saúl itacayo huan quitalpachotoj. 
<span class="verse" id="S22_5">5&#160;</span>Huajca David quintitanqui tacame ma yaca quinilhuitij ni camanali: “Ma TOTECO amechtiochihua miyac pampa anquitasojtaque nopa mijcatzi Saúl huan ica miyac amotaicnelijcayo anquitalpachojque. 
<span class="verse" id="S22_6">6&#160;</span>Huajca ama ma TOTECO amechtasojta. Ma amechita ica cuali huan ma amechnextili cati xitahuac. Huan na nojquiya nimechchihuilis cati cuali por cati anquichijtoque. 
<span class="verse" id="S22_7">7&#160;</span>Huajca ama masque ya mictoc Saúl, amotanahuatijca, ximoyolchicahuaca, huan ximosemacaca huan ximotalica tohuaya pampa nopa tayacanani ipan tali Judá techchijtoque niinintanahuatijca.” </div>
<div class='s'>Is Boset quichijque tanahuatijquet ipan tali Israel </div>
<div class='p'>
<span class="verse" id="S22_8">8&#160;</span>Teipa Abner, icone Ner, cati quinyacanayaya isoldados Saúl quihuicac Is Boset, icone Saúl, ipan altepet Mahanaim, 
<span class="verse" id="S22_9">9&#160;</span>huan nopona quichijqui tanahuatijquet. Huan itanahuatilis quiajsic tali Galaad, Gesuri, Jezreel, Efraín, Benjamín huan hasta nochi cati itoca tali Israel ica huejcapa. 
<span class="verse" id="S22_10">10&#160;</span>Huan Is Boset quipiyayaya 40 xihuit quema pejqui tanahuatía ipan tali Israel ica huejcapa huan san huejcajqui ome xihuit. Huan nochi cati itztoyaj ica tatzinta campa itoca tali Judá quitoquilijque Tanahuatijquet David. 
<span class="verse" id="S22_11">11&#160;</span>Huan David elqui tanahuatijquet ipan tali Judá para chicome xihuit huan tajco huan quipixqui ichaj ipan altepet Hebrón. </div>
<div class='p'>
<span class="verse" id="S22_12">12&#160;</span>Huan teipa Abner quisqui ipan tali Mahanaim inihuaya isoldados Tanahuatijquet Is Boset huan yajque altepet Gabaón ipan tali Judá campa itztoyaj iixhuihua Benjamín, pampa nojquiya quinequiyaya mocuilis nopa tali Judá para elis iaxca Tanahuatijquet Is Boset. 
<span class="verse" id="S22_13">13&#160;</span>Huajca quisqui Joab, icone Sarvia, cati eliyaya nopa tayacanquet ten isoldados David huan yajqui ica isoldados quinnamiquitoj. Huan monamijque campa nopa mantoc at ipan altepet Gabaón. Huan isoldados David mocajque ipan se nali, huan isoldados Is Boset ipan seyoc nali nopa mantoc at. 
<span class="verse" id="S22_14">14&#160;</span>Huan Abner cati eliyaya itayacanca Is Boset quinotzqui Joab cati eliyaya itayacanca David, huan quej ni quiilhui: </div>
<div class='p'>―Achtohui ma motehuica san sequij totelpocahua para tiquintachilise huan tiquitase ajquiya tatanis. </div>
<div class='p'>Huan Joab tananquili: </div>
<div class='p'>―Cualtitoc. </div>
<div class='p'>
<span class="verse" id="S22_15">15&#160;</span>Huajca quintapejpenijque majtacti huan ome telpoca soldados cati itztoyaj ica David huan majtacti huan ome telpoca soldados ten tali Benjamín cati itztoyaj ica Is Boset. Huan moixnamijque nopa telpocame huan pejque motehuíaj. 
<span class="verse" id="S22_16">16&#160;</span>Huan sese inijuanti quitzoncalitzqui cati itztoya imelac huan mocalaquilijque inincuatamin cati huehueyac ipan inielchiqui cati itztoya iixmelac. Huan nochi nopa 24 telpocame mijque ica sempa. Huan yeca quitocaxtijque nopa lugar “campa tatequi nopa cuachosojme”, huan mocahua ipan altepet Gabaón. 
<span class="verse" id="S22_17">17&#160;</span>Huan teipa pampa amo aqui tatantoya, pejque tatehuíaj nelía chicahuac nochi isoldados David ihuaya isoldados Is Boset. Huan ipan nopa tonali isoldados David tahuel quintanque isoldados Is Boset huan inintayacanca Abner. 
<span class="verse" id="S22_18">18&#160;</span>Huan nojquiya nopona itztoyaj nopa ome iicnihua Joab, nopa tayacanquet ten isoldados David, cati inintoca eliyaya Abisai huan Asael. Huan Joab, Abisai huan Asael nochi eliyayaj iconehua Sarvia. Huan Asael tahuel hueliyaya motalohua chicahuac quej se masat. 
<span class="verse" id="S22_19">19&#160;</span>Huan yaya pejqui quitepotztoca Abner, nopa tayacanquet ten isoldados Is Boset, huan amo teno quicahuili ma quitzacuili. Amo quicajqui iojhui, yon nica, yon neca. San quitoquilijtiyajqui. 
<span class="verse" id="S22_20">20&#160;</span>Huan quema Abner moicancuetqui huan quiitac para quitoquiliyaya, quiilhui: </div>
<div class='p'>―¿Amo ta tiAsael? </div>
<div class='p'>―Quena, na niAsael ―quinanquili. </div>
<div class='p'>
<span class="verse" id="S22_21">21&#160;</span>Huajca Abner quiilhui: </div>
<div class='p'>―Ximijcueni. Xijtoquili seyoc nosoldado huan ximocahua ica nochi cati yaya quipiya. </div>
<div class='p'>Pero Asael amo quinejqui quicahuas. </div>
<div class='p'>
<span class="verse" id="S22_22">22&#160;</span>Huajca Abner sempa quiilhui Asael: </div>
<div class='p'>―¡Techcahua! ¿Para ten monequi nimitzmictis? Huan ¿taya noxayac ica nijtachilis moicni Joab quema sempa timonamiquise? </div>
<div class='p'>
<span class="verse" id="S22_23">23&#160;</span>Pero Asael amo quitacaquili. Huajca Abner quisentapalhuili ica icuachoso cati huehueyac huan nopona huetzqui mictoc Asael. Huan teipa nochi cati ajsiyayaj campa huetztoya Asael moquetzayayaj ica tatepanitacayot. 
<span class="verse" id="S22_24">24&#160;</span>Huan teipa Joab huan Abisai pejque quitoquilíaj Abner huan quema calaquito tonati, ya ajsitoyaj ipan se tachiquili cati itoca Amma nechca Gía ipan nopa ojti cati yahui para altepet Gabaón. 
<span class="verse" id="S22_25">25&#160;</span>Huan mosentilijque miyac iixhuihua Benjamín para quipalehuise Abner huan moquetzque tachiquiltipa. 
<span class="verse" id="S22_26">26&#160;</span>Huan Abner quinotzqui Joab chicahuac ica huejca huan quiilhui: </div>
<div class='p'>―¿Monequi nochipa tijsenhuiquilijtose timomictíaj? ¿Amo tiquita para tatehuilisti techhualiquilía miyac tequipacholi? Xiquintacahualti mosoldados para ma techcahuaca pampa tiicnime. </div>
<div class='p'>
<span class="verse" id="S22_27">27&#160;</span>Huan Joab quinanquili: </div>
<div class='p'>―Nelía cati nimitzilhuía, sinta ta achtohui amo tiquijtojtosquía ma tiquintapejpenica 12 totelpocahua para tatehuise, amo oncatosquía tatehuilisti. Nochi nosoldados san mocuectosquíaj ininchajchaj ama ijnaloc. </div>
<div class='p'>
<span class="verse" id="S22_28">28&#160;</span>Huajca teipa Joab quipitzqui cuacuajti huan nochi isoldados David moquetzque huan ayecmo tatehuijque, yon ayecmo quintoquilijque nopa sequinoc israelitame cati ejque tali Israel ica huejcapa. 
<span class="verse" id="S22_29">29&#160;</span>Huan Abner huan nochi isoldados nojquiya nejnenque seyohual huan quiixcotonque nopa tamayamit huan nopa hueyat Jordán huan nejnenque hasta ajsitoj ipan altepet Mahanaim. </div>
<div class='p'>
<span class="verse" id="S22_30">30&#160;</span>Huan Joab nojquiya quinsentili isoldados David huan quinpojqui huan polihuiyayaj 19, huan iyoca polihuiyaya Asael cati Abner quimictijtoya. 
<span class="verse" id="S22_31">31&#160;</span>Pero isoldados David quinmictijtoyaj 360 cati motalijtoyaj ihuaya Abner, itayacanca isoldados Tanahuatijquet Is Boset, huan nochi eliyayaj iixhuihua Benjamín cati calactoyaj ihuaya. </div>
<div class='p'>
<span class="verse" id="S22_32">32&#160;</span>Huan teipa Joab huan isoldados quihuicaque itacayo Asael huan quitalpachojque nechca itata ipan altepet Belén. Huan teipa nejnenque seyohual huan quema tanestihualayaya ajsitoj ipan inialtepe, Hebrón.  </div>
<div class='psalmlabel' id='S23_0'> 3</div>
<div class='p'>
<span class="verse" id="S23_1">1&#160;</span>Huan ica ya ni pejqui miyac tatehuilisti ica inijuanti cati quitoquiliyayaj icone Saúl huan cati quitoquiliyayaj David. Pero isoldados David achi más momiyaquilijtiyahuiyayaj huan quipixtiyahuiyayaj más chicahualisti. Huan isoldados icone Saúl caxantiyahuiyaya ininchicahualis pampa quitahuelcajtiyahuiyayaj. </div>
<div class='s'>Ya ni iconehua David cati tacatque ipan altepet Hebrón </div>
<div class='r'>(1 Cr. 3:1-4) </div>
<div class='q'>
<span class="verse" id="S23_2">2&#160;</span>Huan nopona ipan altepet Hebrón tacatque iconehua David: </div>
<div class='q2'>Iachtohui cone quitocaxti Amnón huan eliyaya icone ica Ahinoam cati eliyaya se jezreelita. </div>
<div class='q2'>
<span class="verse" id="S23_3">3&#160;</span>Iompa cone quitocaxtali Quileab huan eliyaya icone Abigail cati achtohui eliyaya isihua Nabal cati ejqui altepet Carmel. </div>
<div class='q2'>Iexpa cone David quitocaxtali Absalón huan eliyaya icone seyoc isihua cati itoca Maaca cati eliyaya iichpoca Tanahuatijquet Talmai cati tanahuati ipan tali Gesur. </div>
<div class='q2'>
<span class="verse" id="S23_4">4&#160;</span>Inajpa cone David quitocaxti Adonías huan eliyaya icone seyoc isihua cati itoca Haguit. </div>
<div class='q2'>Imacuilpa cone David quitocaxtali Sefatías huan eliyaya icone seyoc isihua cati itoca Abital. </div>
<div class='q2'>
<span class="verse" id="S23_5">5&#160;</span>Ichicuasempa cone David quitocaxti Itream huan eliyaya icone seyoc isihua cati itoca Egla. </div>
<div class='m'>Nochi ya ni eliyaya iconehua David cati tacatque ipan altepet Hebrón. </div>
<div class='s'>Abner mosejcotili ihuaya David </div>
<div class='p'>
<span class="verse" id="S23_6">6&#160;</span>Huan nochi nopa xihuit quema tatehuiyayaj isoldados David ica isoldados Tanahuatijquet Is Boset, Abner itayacanca Is Boset achi más mohueyimatiyaya. 
<span class="verse" id="S23_7">7&#160;</span>Huan teipa Abner motemacac para cochis ihuaya se sihuat cati achtohui eliyaya iompaca sihua Tanahuatijquet Saúl cati ya mictoya. Huan itoca nopa sihuat eliyaya Rizpa huan eliyaya icone Aja. Huajca Tanahuatijquet Is Boset quitacahualti Abner huan quiilhui: </div>
<div class='p'>―¿Para ten ticochtoc ihuaya cati eliyaya icahual notata, Tanahuatijquet Saúl? </div>
<div class='p'>
<span class="verse" id="S23_8">8&#160;</span>Huan Abner tahuel cualanqui ica cati Tanahuatijquet Is Boset quiijto, huan quinanquili: </div>
<div class='p'>―¿Techita para se nichichi? ¿Techita nise mocualancaitaca quej cati ehuani tali Judá? ¿Quenicatza huelis? Na nimitzchihuilijtoc cati cuali ta huan motata Saúl, huan iicnihua huan ihuampoyohua. Na nihueltosquía nimitztemactilijtosquía ica David, pero amo nijnejqui. San nimitztequipano cuali, huan ama quej notaxtahuil, techtatelhuía para nitajtacolchijtoc ihuaya se sihuat. 
<span class="verse" id="S23_9">9&#160;</span>Ma Toteco Dios techtatzacuilti sinta amo nijpalehuiti David para ma quimoyahuas itanahuatilis hasta quiajsis nochi talme cati TOTECO quiilhuijtoc para quimacas. 
<span class="verse" id="S23_10">10&#160;</span>Nijpalehuis mitzquixtilis ta huan ichaj motata Saúl nochi amotanahuatilis ipan ni tali Israel huan nijchihuas ma pano ica David hasta ya quinnahuatis nochi israelitame campa hueli ten tali Dan ica huejcapa hasta altepet Beerseba ica tatzinta. </div>
<div class='p'>
<span class="verse" id="S23_11">11&#160;</span>Huan Tanahuatijquet Is Boset amo huelqui quinanquili Abner pampa quiimacasiyaya. 
<span class="verse" id="S23_12">12&#160;</span>Teipa Abner quintitanqui tacame para ma quiitatij David huan para ma quiilhuitij quej ni: “Nochi ni tali Israel nelía moaxca ta para tijnahuatis. Xijchihua se camanal sencahuali nohuaya huan techmaca nopa tequit cati nijnequi ipan motanahuatilis huan nimitzmactilis momaco nochi tali Israel ica huejcapa.” </div>
<div class='p'>
<span class="verse" id="S23_13">13&#160;</span>Huan David quiijto: “Cualtitoc, nijchihuas se camanal sencahuali mohuaya, pero san se tamanti monequi. Amo nimitznamiquis para ticamanaltise hasta techhualiquilis nosihua Mical, yaya cati iichpoca Tanahuatijquet Saúl cati ya mictoc.” 
<span class="verse" id="S23_14">14&#160;</span>Huan nojquiya para nesis xitahuac, David quitajcuilhui Tanahuatijquet Is Boset huan quiilhui: “Techmactili nosihua Mical pampa timosencajque ica cuali. Huan nijtaxtahui motata Saúl cati tajtanqui pampa quinejqui ma niquinmicti nopa 100 filisteo tacame huan nijchijqui.” </div>
<div class='p'>
<span class="verse" id="S23_15">15&#160;</span>Ama Mical ihuehue eliyaya Paltiel huan yaya eliyaya icone Lais. Huajca Tanahuatijquet Is Boset tanahuati para ma quicuilica. 
<span class="verse" id="S23_16">16&#160;</span>Huan ihuehue yajqui ihuaya isihua huan chocatiyajqui. Huan quitoquilijtiyajqui nochi ojti hasta altepet Bahurim, huan nopona Abner quiilhui: “Xitacuepili mochaj.” Huan Paltiel mocuetqui ichaj. </div>
<div class='p'>
<span class="verse" id="S23_17">17&#160;</span>Huan Abner quincamanalhui nopa huehue tacame ten tali Israel huan quinilhui: “Achtohui anquinectoyaj para elis amotanahuatijca David, 
<span class="verse" id="S23_18">18&#160;</span>huajca ama ya ajsic nopa tonali para quej nopa ma eli. TOTECO quiijtojtoc: Elis ica imax David para niquinmanahuis israelitame ten nopa filisteos huan ten nochi sequinoc inincualancaitacahua.” </div>
<div class='p'>
<span class="verse" id="S23_19">19&#160;</span>Huan Abner nojquiya quincamanalhuito iixhuihua Benjamín. Teipa yajqui altepet Hebrón quiitato David huan quiilhuito nochi cati nopa tacame ipan tali Israel cati iixhuihua Benjamín quinequiyayaj quichihuase. 
<span class="verse" id="S23_20">20&#160;</span>Huan yajque ihuaya Abner 20 tacame para quiitatij David, huan David quichijqui se hueyi tacualisti para Abner huan cati ihuaya hualayayaj. 
<span class="verse" id="S23_21">21&#160;</span>Huan teipa Abner quiilhui David: </div>
<div class='p'>―Na nimocuepas nimantzi huan niquinsentiliti nochi tacame ipan tali Israel para ma quichihuaca se camanal sencahuali mohuaya huan ma mitzchihuaca titanahuatijquet. Huan quej nopa tiquinnahuatis nochi israelitame quej hasta huejcajquiya tijnequiyaya. </div>
<div class='p'>Huajca David quinahuatijtejqui, huan Abner yajqui ica cuali. </div>
<div class='s'>Joab quimicti Abner </div>
<div class='p'>
<span class="verse" id="S23_22">22&#160;</span>Huan quema Abner sanoc onquistoya, ajsico nopa tayacanquet Joab huan isoldados David. Inijuanti yajtoyaj ipan tatehuilisti huan quihualicayayaj miyac tamanti cati quincuilijtoyaj inincualancaitacahua. Huan Abner ayecmo itztoya ihuaya David pampa ya yajtoya ichaj ica cuali. 
<span class="verse" id="S23_23">23&#160;</span>Huan quema ajsicoj Joab huan isoldados cati hualayayaj inihuaya sequinoc, inijuanti quiilhuijque: Abner, icone Ner, quipaxaloco Tanahuatijquet David huan David quiseli ica cuali huan quema quinahuatijtejqui para yas, yajqui ica cuali. 
<span class="verse" id="S23_24">24&#160;</span>Huajca Joab nimantzi yajqui quiitato David huan quiilhui: </div>
<div class='p'>―¿Taya tijchijtoc? Abner hualajqui mitzpaxaloco huan tijcahuilijtoc ma cholo tomaco. 
<span class="verse" id="S23_25">25&#160;</span>Cuali tijmati Abner san hualajqui para mitzcajcayahuas. Hualajqui para quitachilis quenicatza huelis calaquis ipan toaltepe huan teipa sempa hualas techtehuiqui. </div>
<div class='p'>
<span class="verse" id="S23_26">26&#160;</span>Huajca Joab quisqui iixpa David huan quintitanqui soldados para ma quiajsitij Abner huan ma quiilhuica ma mocuepa. Huan quiajsitoj nechca nopa ameli Sira, huan quiilhuijque ma mocuepa huan mocuetqui inihuaya nopa soldados. Huan David amo teno quimatiyaya. 
<span class="verse" id="S23_27">27&#160;</span>Huan quema Abner ajsico campa icalte altepet Hebrón, Joab quiiyocaquixti para camanaltis ihuaya ixtacatzi. Huan nopona Joab quicalaquili imacheta iijtico Abner huan nimantzi mijqui. Huan quej nopa Joab momacuetqui pampa quimictijtoya iicni, Asael. 
<span class="verse" id="S23_28">28&#160;</span>Huan quema David quimatqui para quimictijtoya Abner quiijto: “TOTECO quimati para na huan inijuanti cati niquinnahuatía amo tijhuicaj tajtacoli pampa quimictijque Abner cati eliyaya icone Ner, pampa amo teno tijmatiyayaj. 
<span class="verse" id="S23_29">29&#160;</span>Yaya Joab cati quihuica tajtacoli ihuaya ichampoyohua. Amo quema ma polihui cocolisti ipan ichaj, yon ma amo polihuica cati metzcuachotzitzi, yon cati cuahuactoque, yon cati miquij ica mayanti, yon cati miquij ipan tatehuilisti.” </div>
<div class='p'>
<span class="verse" id="S23_30">30&#160;</span>Huajca quej nopa Joab huan iicni Abisai quimictijque Abner, pampa Abner achtohuiya quimictijtoya iniicni, Asael, ipan ne tatehuilisti cati oncac ipan altepet Gabaón. </div>
<div class='p'>
<span class="verse" id="S23_31">31&#160;</span>Huajca David quiilhui Joab huan nochi cati itztoyaj ihuaya: “Xijtzayanaca amoyoyo, huan ximoyoyontica ica cati fiero huan xijchoquilica Abner.” Huan David yahuiyaya iniica cati quihuicayayaj itacayo Abner para quitalpachotij. 
<span class="verse" id="S23_32">32&#160;</span>Huan quitalpachojque Abner ipan altepet Hebrón. Huan David chicahuac chocac nopona campa quitalpachohuayayaj huan nochi cati itztoyaj ihuaya nojquiya chocaque. 
<span class="verse" id="S23_33">33&#160;</span>Huan David quihuicati Abner ica ni huicat cati tahuel tetequipacho, quiijtohuayaya quej ni: </div>
<div class='q'>“¿Para ten timijqui quej ni, Abner? </div>
<div class='q'>Amo quinamiqui. </div>
<div class='q'>Timijqui quej se tachtejquet. </div>
<div class='q'>
<span class="verse" id="S23_34">34&#160;</span>Momax amo cana ilpitoya, </div>
<div class='q'>yon moicxi amo ilpitoya ica tepos cadena. </div>
<div class='q'>Pero timijqui quej miqui se cati huetzi inimaco fiero tacame.” </div>
<div class='p'>Huan nochi cati itztoyaj nopona sempa chocaque. </div>
<div class='p'>
<span class="verse" id="S23_35">35&#160;</span>Huan David amo tacuajqui ipan nopa tonali. Huan hualajque tacame huan quiilhuijque para ma tacua, pero amo quinejqui. Quinilhui: </div>
<div class='p'>―Ma techtatzacuilti Toteco sinta nijcuas se pantzi o se tenijqui hasta ixpolihuis tonati. </div>
<div class='p'>
<span class="verse" id="S23_36">36&#160;</span>Huan nochi nopa israelitame campa hueli quimatque quenicatza David tahuel quichoquili Abner, huan quinpacti. Melahuac nochi cati David quichihuayaya tepactiyaya. 
<span class="verse" id="S23_37">37&#160;</span>Huan quej nopa quimachilijque nochi israelitame ipan nochi altepeme ipan tali Judá huan ipan tali Israel para David amo tanahuatijtoya ma quimictica Abner. </div>
<div class='p'>
<span class="verse" id="S23_38">38&#160;</span>Huan David quinilhui isoldados: </div>
<div class='p'>―Nelía ama mictoc se tohueyi tayacanca tiisraelitame. 
<span class="verse" id="S23_39">39&#160;</span>Huan masque TOTECO techtequitali nitanahuatijquet, amo nijpiya chicahualisti para nijtatzacuiltis Joab huan Abisai, cati iconehua Sarvia para niquincuepilis ni tajtacoli cati quichijtoque. Inijuanti tahuel yoltetique huan tejtetique. Toteco iseli ma quintaxtahui por ni tajtacoli cati quichijtoque pampa quimictijque Abner.  </div>
<div class='psalmlabel' id='S24_0'> 4</div>
<div class='s'>Quimictijque Tanahuatijquet Is Boset </div>
<div class='p'>
<span class="verse" id="S24_1">1&#160;</span>Huan quema quimatqui Tanahuatijquet Is Boset cati eliyaya icone Saúl para Abner mictoya ipan altepet Hebrón, tahuel momajmati huan nochi ipan tali Israel nojquiya moyolmajmatijque. 
<span class="verse" id="S24_2">2&#160;</span>Huan itztoyaj ome tacame ipan itanahuatilis Is Boset cati quipiyayayaj inintequi para quinyacanase soldados huan yase ipan sequinoc talme para tachtequitij. Se itoca eliyaya Baana huan seyoc Recab, huan inijuanti iconehua Rimón ten altepet Beerot huan eliyaya se iixhui Benjamín ten huejcajquiya, 
<span class="verse" id="S24_3">3&#160;</span>pampa nopa masehualme ten altepet Beerot nojquiya eliyayaj iixhuihua Benjamín masque cholojtejque para itztotij ipan altepet Gitaim huan mocajque nopona quej san paxalohuani hasta ama. </div>
<div class='p'>
<span class="verse" id="S24_4">4&#160;</span>(Jonatán, icone Saúl, quipixtoya se icone cati metzcuachotiyaya cati itoca Mefi Boset. Metzcuachotixqui ipan nopa tonali quema ajsic camanali ten altepet Jezreel para mijqui Jonatán cati eliyaya itata nopa oquichpil huan Saúl cati eliyaya ihueyi tata. Ipan nopa tonali nopa oquichpil san quipiyayaya macuili xihuit, huan se sihuat cati quimocuitahuiyaya quicuitejqui nopa conet para cholojque. Huan pampa motalohuayaya huan moisihuiltiyaya para cholose, nopa conet huetzito huan mocajqui metzcuachotic.) </div>
<div class='p'>
<span class="verse" id="S24_5">5&#160;</span>Huan nopa tayacanani Recab huan Baana yajque ichaj Tanahuatijquet Is Boset quema tajcotona huan chicahuac tonayaya, huan yaya mosiyaquetztoya ipan icuarto. 
<span class="verse" id="S24_6">6&#160;</span>Mochijque quej quinequiyayaj quiquixtise trigo para quitequihuise, huan amo aqui quinitac. 
<span class="verse" id="S24_7">7&#160;</span>Pero Baana huan Recab xitahuac calajque ipan icuarto nopa Tanahuatijquet Is Boset campa cochtoya huan quicalaquilijque se cuataminti iijtico huan quimictijque. Huan teipa quiquechtzontejque huan cholojtejque huan quihuicaque itzonteco. Huan nejnenque seyohual para quiixcotonase nopa tamayamit huan ajsitoj altepet Hebrón campa itztoya David. 
<span class="verse" id="S24_8">8&#160;</span>Huan quema ajsitoj, quinextilijque David Is Boset itzonteco huan quiilhuijque: </div>
<div class='p'>―Xijtachili nica timitzhualiquilijtoque itzonteco Tanahuatijquet Is Boset, icone Saúl, cati mitzcualancaitayaya huan quinequiyaya mitzmictis. Huan ama TOTECO quichijtoc ximomacuepa ica Saúl huan nochi iixhuihua. </div>
<div class='p'>
<span class="verse" id="S24_9">9&#160;</span>Huan David quinnanquili Recab huan iicni Baana huan quinilhui: </div>
<div class='p'>―Iixpa TOTECO cati techmanahuijtoc ten nochi notequipachol, nimechilhuis cati melahuac. 
<span class="verse" id="S24_10">10&#160;</span>Quema se techilhuico para Saúl mictoya huan moilhuiyaya se cuali camanali techhualiquilijtoc, niquitzqui huan nitanahuati ma quimictica nopona ipan altepet Siclag huan quej nopa nijtaxtahui por nopa camanali cati techmacac. 
<span class="verse" id="S24_11">11&#160;</span>¿Huajca ama amo anquiitaj achi más monequi nimechchihuilis anfiero tacame pampa anquimictijque ni cuali tacat ipan ichaj campa cochtoya? Quena, nimechtaxtahuis por cati anquichijtoque ica Is Boset huan nimechpolihuiltis ipan ni taltipacti. </div>
<div class='p'>
<span class="verse" id="S24_12">12&#160;</span>Huan David quinnahuati isoldados ma quinmictica, huan quinmictijque. Huan quintzontequilijque inimax huan iniicxi. Huan inintacayo quicuapilojque nechca nopa mantoc at ipan altepet Hebrón. Huan quitalpachojque itzonteco Tanahuatijquet Is Boset ipan Hebrón ipan nopa ostot campa quitalpachojtoyaj Abner.  </div>
<div class='psalmlabel' id='S25_0'> 5</div>
<div class='s'>David quichijque tanahuatijquet ten nochi israelitame </div>
<div class='r'>(1 Cr. 11:1-3) </div>
<div class='p'>
<span class="verse" id="S25_1">1&#160;</span>Teipa ajsicoj nopa huehue tacame cati tayacanayayaj ipan nochi huejhueyi familias cati itztoyaj ipan tali Israel huan quiitacoj David ipan altepet Hebrón. Huan quiilhuicoj: “Tojuanti tiicnime huan san se toeso. 
<span class="verse" id="S25_2">2&#160;</span>Masque achtohuiya Saúl eliyaya totanahuatijca, melahuac ta tieliyaya tiitamocuitahuijca huan elqui ta cati nelía techyacanayaya para titatehuise. Huan ama TOTECO mitzilhuijtoc para ta tielis totamocuitahuijca huan totanahuatijca tiisraelitame.” </div>
<div class='p'>
<span class="verse" id="S25_3">3&#160;</span>Huajca nopona David quichijqui se camanal sencahuali iixpa TOTECO ica nochi nopa huehue tacame ten tali Israel. Huan inijuanti quialtijque David ica aceite huan quitequitalijque para elis tanahuatijquet ten nochi israelitame. 
<span class="verse" id="S25_4">4&#160;</span>Huan David quipiyayaya 30 xihuit quema pejqui tanahuatía huan tanahuati 40 xihuit. 
<span class="verse" id="S25_5">5&#160;</span>Achtohui para chicome xihuit huan tajco mosehui ipan altepet Hebrón huan quinnahuati san nopa israelitame ipan tali Judá. Huan teipa mosehui ipan altepet Jerusalén para 33 xihuit huan quinnahuati nochi israelitame ipan tali Judá huan ipan tali Israel. </div>
<div class='s'>Jerusalén mochijqui nopa altepet cati tayacana </div>
<div class='r'>(1 Cr. 11:4-9) </div>
<div class='p'>
<span class="verse" id="S25_6">6&#160;</span>Huan quema nopa tayacanani quialtijque David para elis inintanahuatijca, David huan nochi isoldados yajque altepet Jerusalén para quinquixtitij nopa jebuseos cati itztoyaj nopona. Pero inijuanti quihuihuiitaque huan quitaijilhuijque David: “Ta amo quema huelis ticalaquis nica. Hasta cati popoyotzitzi huan cati metzcuachotique mitztzacuilisquíaj para amo huelis ticalaquis.” </div>
<div class='p'>Quej nopa quiijtojque pampa moilhuijque para David amo huelis calaquis. </div>
<div class='p'>
<span class="verse" id="S25_7">7&#160;</span>Pero David huan isoldados tatanque huan moaxcatijque campa nelpano tilahuac huan temachti nopa tepamit ipan tepet Sion, huan ama nochi quitocaxtíaj nopa colonia ipan Jerusalén ica Ialtepe David. 
<span class="verse" id="S25_8">8&#160;</span>Huan quej ni David quitanqui nopa altepet. Nopa tonali quema David quicajqui quitaijilhuíaj, quinilhui isoldados: “Nochi cati anquinequij anquintehuise nopa jebuseos, xicalaquica ipan nopa hueyi tubo campa calaqui at ipan inialtepe. Huan quej nopa anajsitij campa itztoque huan anquinmictise nopa sentan tacame cati quinequij techtanise tojuanti cati inijuanti techtocaxtíaj ‘tipopoyotzitzi huan timetzcuachotique’. Tahuel niquincualancaita.” Ica ni pejqui nopa camanali cati ama quiijtohuaj campa hueli: “Cati popoyotzitzi huan cati metzcuachotique amo hueli calaquise ipan ichaj Toteco, pampa quej nopa quintocaxtiyayaj nochi nopa masehualme cati quinhueyichihuayayaj taixcopincayome quej quichihuayayaj nopa jebuseos.” </div>
<div class='p'>
<span class="verse" id="S25_9">9&#160;</span>Huan David mochantali ipan nopa colonia ipan Jerusalén nechca campa quipixtoya itepa nelpano tilahuac huan temachti huan quitocaxtalijtoya Ialtepe David. Huan quiquetzqui seyoc tepamit yahualtic ichaj huan ichaj pejqui nopona ipan nopa altepet cati itoca Milo huan yajqui hasta más calijtic ten nopa altepet. </div>
<div class='s'>Hiram quintitanqui tacame campa David </div>
<div class='r'>(1 Cr. 14:1-2) </div>
<div class='p'>
<span class="verse" id="S25_10">10&#160;</span>Huan David más mohueyichijtiyahuiyaya pampa TOTECO Dios Cati Quinyacana Iilhuicac Ejcahua Ma Tatanitij itztoya ihuaya. 
<span class="verse" id="S25_11">11&#160;</span>Huan Tanahuatijquet Hiram cati quinahuatiyaya altepet Tiro quititanili David huejhueyij tacame para ma quipaxalotij David. Huan inihuaya quititanqui miyac tiocuahuit, huan cuaximani huan calchihuani cati quimatiyayaj quitejtequij tet para quichihuilise David se hueyi cali. 
<span class="verse" id="S25_12">12&#160;</span>Huan David quimachili para elqui TOTECO cati quitequitalijtoya para elis inintanahuatijca israelitame. Huan quimachili para yaya TOTECO cati tahuel quihueyitalijtoya itanahuatilis huan quichijqui pampa TOTECO tahuel quinicnelía nopa israelitame huan quintapejpenijtoya para iaxcahua. </div>
<div class='s'>Sequinoc iconehua David </div>
<div class='r'>(1 Cr. 3:5-9; 14:3-7) </div>
<div class='p'>
<span class="verse" id="S25_13">13&#160;</span>Huan quema David ya quiijcuenijtoya ichaj ten altepet Hebrón hasta Jerusalén, mocuili más isihuajhua huan iompa sihuajhua, huan tacatque más iconehua; oquichpilme huan sihuapilme. 
<span class="verse" id="S25_14">14&#160;</span>Ya ni iconehua David cati tacatque ipan altepet Jerusalén: Samúa, Sobab, Natán, Salomón, 
<span class="verse" id="S25_15">15&#160;</span>Ibhar, Elisúa, Nefeg, Jafía, 
<span class="verse" id="S25_16">16&#160;</span>Elisama, Eliada huan Elifelet. </div>
<div class='s'>David quintanqui nopa filisteos </div>
<div class='r'>(1 Cr. 14:8-17) </div>
<div class='p'>
<span class="verse" id="S25_17">17&#160;</span>Huan quema nopa filisteos quicajque para nopa israelitame ipan tali Israel nojquiya quialtijtoyaj David para elis inintanahuatijca, yajque ica nochi inisoldados para quiitzquise. Huan David quicajqui para hualayayaj nopa filisteos, huajca yajqui motatito ipan altepet Jerusalén ipan nopa cuarto campa más tilahuac itepa huan cuali tzactoc. 
<span class="verse" id="S25_18">18&#160;</span>Huan nopa filisteos hualajque huan moxejxelojque ipan nochi nopa tamayamit cati itoca Refaim nechca Jerusalén. 
<span class="verse" id="S25_19">19&#160;</span>Huajca David motatajti ica TOTECO huan quiilhui: </div>
<div class='p'>―¿Tijnequi ma niya niquintehuiti ni filisteos? ¿Techmactilis nomaco para niquintanis? </div>
<div class='p'>Huan TOTECO quiilhui: </div>
<div class='p'>―Quena, xiquintehuiti huan temachti na nimitzmactilis nochi momaco. </div>
<div class='p'>
<span class="verse" id="S25_20">20&#160;</span>Huajca David quisqui huan quintehui nopa filisteos huan quintanqui. Teipa quitocaxtali nopa lugar Baal Perazim cati quinequi quiijtos “ojtapojtoc” pampa quiijto: “TOTECO chicahuac ajsitoc ica nocualancaitacahua quej chicahuac quisa at campa quitapohua se aojti.” 
<span class="verse" id="S25_21">21&#160;</span>Huan nopa filisteos cholojque huan quicajtejque ininteteyohua huan David ica isoldados quintatijque. </div>
<div class='p'>
<span class="verse" id="S25_22">22&#160;</span>Huan teipa nopa filisteos sempa tacuepilijque huan mochihuacoj campa itztoyaj achtohuiya ipan nopa tamayamit Refaim. 
<span class="verse" id="S25_23">23&#160;</span>Huan sempa David quitatzintoquili TOTECO taya ipaquilis. Huan TOTECO quiilhui: </div>
<div class='p'>―Quena, pero amo xiya xiquinnamiquiti campa iniixmelac. Achtohui xiquinyahualoca ixtacatzi huan xiquintehuitij campa nopa cuame balsameras. 
<span class="verse" id="S25_24">24&#160;</span>Huan quema anquicaquise tahuejchihualisti quej soldados cati tacacapatzasquíaj huejcapa ipan ixihuiyo nopa balsameras, huajca nimantzi xiquintetzopaca, pampa nopa caquisti quinequi quiijtos para na niquistoc para nimechyacanas anquintanise nopa filisteos. </div>
<div class='p'>
<span class="verse" id="S25_25">25&#160;</span>Huajca David quichijqui senquisa quej TOTECO quinahuatijtoya huan yaya inihuaya isoldados pejque quinmictíaj nopa filisteos ten altepet Gabaón huan ajsito hasta altepet Geser.  </div>
<div class='psalmlabel' id='S26_0'> 6</div>
<div class='s'>David quinejqui quihualicas icaxa TOTECO ipan Jerusalén </div>
<div class='r'>(1 Cr. 13:5-14) </div>
<div class='p'>
<span class="verse" id="S26_1">1&#160;</span>David sempa quinsentili cati más tapejpenilme ten nochi israelita soldados huan mochijque 30 mil soldados. 
<span class="verse" id="S26_2">2&#160;</span>Huan nochi inijuanti quistejque ihuaya David para yase ipan altepet Baala ipan tali Judá. Yajque para quihualicase icaxa Toteco Dios. Nopa caxa cati quihuica itoca TOTECO Cati Quinyacana Iilhuicac Ejcahua Ma Tatanitij huan cati eltoc itzonco nopa ome querubines cati eltoque itzonco nopa caxa. 
<span class="verse" id="S26_3-4">3-4&#160;</span>Huan quiquixtijque icaxa Toteco Dios cati eltoya ipan se tepet ipan ichaj Abinadab huan quitalijque ipan se cuacarro yancuic. Huan Uza huan Ahío iconehua Abinadab quihuicaque nopa cuacarro cati quihuicayaya icaxa Toteco Dios. Huan Ahío tayacantiyahuiyaya. 
<span class="verse" id="S26_5">5&#160;</span>Huan David huan nochi nopa israelitame quitoquilijtiyahuiyayaj. Huan mijtotijtiyahuiyayaj ica miyac paquilisti. Huan huicatiyahuiyayaj iixpa TOTECO ica nochi tamanti tatzotzonali quej arpas, salterios, panderos, flautas huan címbalos. </div>
<div class='p'>
<span class="verse" id="S26_6">6&#160;</span>Quema ajsitoj campa itrigo mil Nacón, nopa huacaxme cati quihuicayayaj nopa cuacarro motepotanijque, huan Uza momatananqui para quitzacuilis icaxa Toteco Dios para amo huetzis. 
<span class="verse" id="S26_7">7&#160;</span>Huan TOTECO tahuel cualanqui ica Uza pampa amo quiimacasqui quiitzquis icaxa huan quimicti nopona nechca nopa caxa. </div>
<div class='p'>
<span class="verse" id="S26_8">8&#160;</span>Huan David tahuel mocueso por cati quichijtoya TOTECO ica Uza huan quitocaxti nopa lugar Pérez Uza. (Pérez Uza quiijtosnequi Campa Toteco Cualanqui Ica Uza.) Huan hasta ama quej nopa itoca. 
<span class="verse" id="S26_9">9&#160;</span>Huan David quiimacasqui TOTECO ipan nopa tonali huan quiijto: “¿Quenicatza huelis nijhuicas icaxa TOTECO campa niitztoc?” 
<span class="verse" id="S26_10">10&#160;</span>Huajca ayecmo quinejqui quihuicas icaxa TOTECO ipan Jerusalén campa itoca Ialtepe David, huan tanahuati ma quihuicaca ichaj Obed Edom cati achtohui ejquet ipan altepet Gat, pero ama quipixtoya ichaj nechca campa eltoya nopa caxa. 
<span class="verse" id="S26_11">11&#160;</span>Huan nopona mocajqui icaxa TOTECO eyi metzti, huan TOTECO miyac quitiochijqui Obed Edom huan nochi ichaj ehuani. </div>
<div class='s'>David quihuicac icaxa TOTECO ipan Jerusalén </div>
<div class='r'>(1 Cr. 15:1–16:6) </div>
<div class='p'>
<span class="verse" id="S26_12">12&#160;</span>Teipa quema David quimatqui para TOTECO miyac quitiochijtoya Obed Edom pampa quipixqui icaxa, yajqui nopona, huan ica miyac paquilisti quiquixti icaxa Toteco Dios huan quihuicac ipan nopa colonia cati itoca Ialtepe David. 
<span class="verse" id="S26_13">13&#160;</span>Huan quema nopa tacame cati quihuicayayaj icaxa Toteco Dios quimajcajtoyaj iniicxi chicuase huelta, moquetzque huan mochixque huan David quitencajqui se toro huan se becerro cati tomahuac quej tacajcahualisti para Toteco Dios. </div>
<div class='p'>
<span class="verse" id="S26_14">14&#160;</span>Huan David mijtotiyaya ica nochi ichicahualis iixpa TOTECO huan moyoyontijtoya quej moyoyontíaj totajtzitzi. 
<span class="verse" id="S26_15">15&#160;</span>Huan quej nopa David huan nochi nopa israelitame quihuicatiyajque icaxa TOTECO ica miyac paquilisti. Huan inihuaya yajque cati tapitztiyajque. </div>
<div class='p'>
<span class="verse" id="S26_16">16&#160;</span>Huan quema icaxa TOTECO quiaxitijtihualayayaj ipan Ialtepe David, Mical, isihua David cati eliyaya icone Saúl tachiyayaya ipan ventana, huan quiitac para Tanahuatijquet David huitontihualayaya huan mijtotijtihualayaya huan tahuel quicualancaitac ipan iyolo. </div>
<div class='p'>
<span class="verse" id="S26_17">17&#160;</span>Huan quicalaquijque icaxa TOTECO ipan se yoyon cali cati David quicualtalijtoya para ya nopa. Huan David quimacac tacajcahualisti TOTECO cati tatatili huan tacajcahualisti para ma onca tayoltalili ihuaya TOTECO. 
<span class="verse" id="S26_18">18&#160;</span>Quema tanqui quitencahua nopa tacajcahualisti, David quintiochijqui nochi nopa israelitame ipan itoca TOTECO, Yaya Cati Quinyacana Iilhuicac Ejcahua Ma Tatanitij. 
<span class="verse" id="S26_19">19&#160;</span>Huan quinmajmacac nochi israelita tacame huan sihuame sesen pantzi huan se tatecti nacat huan se torta ten xocomecat huactoc. Teipa quema tanqui nochi nopa ilhuit, nopa tacame huan sihuame tacuepilijque ininchajchaj. </div>
<div class='p'>
<span class="verse" id="S26_20">20&#160;</span>Huan David nojquiya tacuepili ichaj para quintiochihuas ichaj ehuani. Huan Mical, isihua cati eliyaya icone Saúl, quisqui huan quinamiquico ihuehue huan quihuihuiitac, huan quiilhui: </div>
<div class='p'>―Fiero tinesiyaya ama, ta cati tiTanahuatijquet ipan Israel. Timonextijtoc iniixpa moichpoca tequipanojcahua quej ten hueli tacat, pampa timoquixtili motaque cati huehueyac ten tanahuatijquet. </div>
<div class='p'>
<span class="verse" id="S26_21">21&#160;</span>Huan David quinanquili: </div>
<div class='p'>―Nochi nijchijtoc ica nochi noyolo para nipaquis iixpa TOTECO pampa yaya techtapejpenijtoc para nielis niTanahuatijquet ten imasehualhua ipataca motata huan ifamilia, huajca yeca nimijtotijtoc iixpa. 
<span class="verse" id="S26_22">22&#160;</span>Huan sinta ninesi noja más nihuihuitic moixpa pampa nimoicnonequi iixpa ya, amo teno para na. Sequinoc techhueyitepanitase pampa nimoicnonejqui iixpa TOTECO hasta nojquiya techhueyitepanitase nopa ichpoca tequipanohuani cati inihuaya ticamanalti. </div>
<div class='p'>
<span class="verse" id="S26_23">23&#160;</span>Huan TOTECO quichijqui Mical, iichpoca Saúl, ma amo quema conepiya hasta mijqui.  </div>
<div class='psalmlabel' id='S27_0'> 7</div>
<div class='s'>David quinequi quichihuas itiopa Toteco Dios </div>
<div class='r'>(1 Cr. 17:1-27) </div>
<div class='p'>
<span class="verse" id="S27_1">1&#160;</span>Huajca teipa David mosehui ipan nopa caltanahuatili huan ayecmo quisayaya para tatehuis pampa TOTECO quimacac tasehuilisti ica nochi icualancaitacahua. 
<span class="verse" id="S27_2">2&#160;</span>Huan David quiilhui nopa tajtolpanextijquet Natán: </div>
<div class='p'>―Na nimopantía ipan se cali yejyectzi huan icaxa Toteco Dios eltoc ipan se yoyon cali. </div>
<div class='p'>
<span class="verse" id="S27_3">3&#160;</span>Huan Natán quinanquili: </div>
<div class='p'>―Xijchihua nochi cati tiquita cuali para tijchihuas, pampa TOTECO itztoc mohuaya. </div>
<div class='p'>
<span class="verse" id="S27_4">4&#160;</span>Huan ipan nopa tayohua TOTECO quinojnotzqui Natán huan quiilhui: </div>
<div class='q'>
<span class="verse" id="S27_5">5&#160;</span>“Xiya xiquilhuiti notequipanojca David para yaya amo quichihuas se cali campa niitztos. 
<span class="verse" id="S27_6">6&#160;</span>Amo quema nimopantijtoc ipan se caltiopamit hasta nopa tonali quema niquinquixti amohuejcapan tatahua ipan tali Egipto huan hasta ama. Nochipa nimopantijtoc ipan se yoyon cali. 
<span class="verse" id="S27_7">7&#160;</span>Ninejnenqui inihuaya israelitame campa hueli pero amo quema nijtajtanijtoc se tayacanquet cati nijtalijtoc para quinmocuitahuis nomasehualhua para ma techchihuili se tiopamit ten tiocuahuit. </div>
<div class='q'>
<span class="verse" id="S27_8">8&#160;</span>“Xiquilhui David para na niiTECO Cati Niquinyacana Noilhuicac Ejcahua Ma Tatanitij huan niquilhuía ya ni: ‘Na nimitztapejpeni para tielis tanahuatijquet ipan noisraelita masehualhua quema tieliyaya se tamocuitahuijquet ten borregojme. 
<span class="verse" id="S27_9">9&#160;</span>Na nimocajtoc mohuaya campa hueli campa tinemiyaya, huan mocualancaitacahua na niquintzontamiltijtoc. Nimitzchihuas noja más tihueyi hasta tielis hueyi quej nopa tacame cati más motepanitaj ipan ni taltipacti. 
<span class="verse" id="S27_10">10&#160;</span>Huan nojquiya niquintapejpenilijtoc se tali campa niquintalis noisraelita masehualhua. Huan nopona itztose ipan se tali cati iniaxca huan ayecmo aqui quincualancamacas. Huan cati fierojtique ayecmo quintaijyohuiltise quej quichihuayayaj achtohuiya 
<span class="verse" id="S27_11">11&#160;</span>ipan nopa tonali quema niquintali jueces ma quinyacanaca noisraelita masehualhua. Huan nijchihuas para tiitztos ica cuali ica mocualancaitacahua. </div>
<div class='q'>“ ‘Pero na cati nimoTECO nimitzilhuía para amo ta cati techchihuilis nochaj, elis na cati nimitzchihuilis ta, David, se cali ten tanahuatiani huan se tanahuatilisti cati mocahuas para moteipan ixhuihua. 
<span class="verse" id="S27_12">12&#160;</span>Huan quema timiquis huan timosiyajquetzas ica motatahua, na nijtalis se mocone cati quisas ten moxinacho para tanahuatis huan itanahuatilis nijchihuas temachti. 
<span class="verse" id="S27_13">13&#160;</span>Huan yaya cati mocone, quena, techchihuilis se tiopamit huan nijchihuas temachti itanahuatil para nochipa. 
<span class="verse" id="S27_14">14&#160;</span>Huan na nielis quej itata huan yaya elis quej nocone. Huan sinta yaya techixpanos, na nijtatzacuiltis quej se tetaj quichihua ica icone. Quena, niquintequihuis tacame ten sequinoc talme para ma quitatzacuiltica por na. 
<span class="verse" id="S27_15">15&#160;</span>Pero nochipa nijpiyas hueyi noyolo ica ya. Amo quema nijtahuelcahuas quej nijtahuelcajqui Saúl cati achtohui elqui tanahuatijquet huan nijquixti para nimitztalis ta titanahuatis. 
<span class="verse" id="S27_16">16&#160;</span>Huan na niquintalis moteipan ixhuihua para quipiyase tanahuatili para nochipa noixpa. Quena, motequiticayo ten tanahuatijquet nimitzmacatoc para nochipa huan nochipa se moteipan ixhui tanahuatis.’ ” </div>
<div class='p'>
<span class="verse" id="S27_17">17&#160;</span>Quej nopa TOTECO quiilhui Natán ipan se tanextili para ma quiilhui David. Huan Natán yajqui huan quiilhuito David nochi cati TOTECO quiilhuijtoya. </div>
<div class='s'>David quihueyitali huan quitascamatqui TOTECO </div>
<div class='p'>
<span class="verse" id="S27_18">18&#160;</span>Huan Tanahuatijquet David yajqui campa nopa Yoyon Tiopamit huan motali iixpa TOTECO huan quiijto: </div>
<div class='q'>“TOTECO, ta cati tijpiya nochi tanahuatili, na amo teno nopati. Yon nofamilia amo hueyi para techhueyichijtoc quej tijchijtoc. 
<span class="verse" id="S27_19">19&#160;</span>Huan amo san ya nopa cati tijchijtoc, pero nojquiya tiquijtojtoc para noteipan ixhuihua tanahuatise para nochipa. TOTECO, amo aqui seyoc cati quipiya hueyi iyolo quej ta tijpiya ica na. </div>
<div class='q'>
<span class="verse" id="S27_20">20&#160;</span>“Huan ¿taya más huelis nimitzilhuis para nimitztascamatis? TOTECO, ta cati tijpiya nochi tanahuatili, ta cuali techixmati. 
<span class="verse" id="S27_21">21&#160;</span>Ica mopaquilis tijchihua nochi ni huejhueyi tamanti quej tiquijtojtoc tijchihuas, huan nochi tijchijtoc pampa hueyi moyolo. Huan techilhui para ma nijmati na taya tijchihuas teipa. </div>
<div class='q'>
<span class="verse" id="S27_22">22&#160;</span>“TOTECO, ta cati tijpiya nochi tanahuatili, tahuel tihueyi. Amo quema tijcactoque ten seyoc quej ta. Amo aqui seyoc Dios; ta tiiyojtzi. 
<span class="verse" id="S27_23">23&#160;</span>Huan amo onca seyoc tali imasehualhua cati quiselijtoque tatiochihuali quej ta techtiochijtoc tiisraelitame cati techchijtoc timomasehualhua. Ta, Toteco Dios, cati techquixti ipan tali Egipto huan tiquinquixti toixpa sequinoc tali ehuani ica ininteteyohua, pampa techicnelía. Techchihuili huejhueyi tanextili nepa iniixpa nopa Egipto ehuani. Huan nochi tijchijqui para ma mohueyitali motoca ta. 
<span class="verse" id="S27_24">24&#160;</span>Pampa, TOTECO, ta tiquijtojtoc para techtapejpenijtoc tiisraelitame para ma tielica timomasehualhua para nochipa huan ta timochijtoc toDios tojuanti. </div>
<div class='q'>
<span class="verse" id="S27_25">25&#160;</span>“Huajca TOTECO Dios, temachti xijchihua cati tiquijtojtoc techchihuilis. Xijchihua para notanahuatil huejcahuas huan para se noteipan ixhui nochipa tanahuatis moixpa quej tiquijtojtoc. 
<span class="verse" id="S27_26">26&#160;</span>Nochi masehualme ma mitzhueyichihuaca para nochipa. Huan ma nochi quiijtoca: ‘TOTECO, Ta Cati Tiquinyacana Nochi Moilhuicac Ejcahua Ma Tatanitij, ta cati toDios tiisraelitame.’ Huan para nochipa temachti xijcahuili se noteipan ixhui ma mosehui quej motanahuatijca moixpa. </div>
<div class='q'>
<span class="verse" id="S27_27">27&#160;</span>“Pampa ta, TOTECO, Cati Tiquinyacana Moilhuicac Ejcahua Ma Tatanitij, tijpiya nochi chicahualisti huan ta titoTeco nochi tiisraelitame. Techilhuijtoc para tijchihuas temachti notanahuatilis huan yeca na, nimotequipanojca, nimotatajtijtoc quej ni para nijselis cati techilhuijtoc. 
<span class="verse" id="S27_28">28&#160;</span>Ta tiTOTECO Dios, ta cati nelnelía tiDios. Huajca melahuac nopa cati cuali cati tiquijtohua techchihuilis. Ta tiquijtojtoc para techchihuilis se nochaj ten tanahuatiani cati huejcahuas ica se noteipan ixhui cati tanahuatis para nochipa. 
<span class="verse" id="S27_29">29&#160;</span>Huajca xijchihua cati tiquijtojtoc. Huan ama techtiochihua huan xiquintiochihua noconehua huan noteipan ixhuihua para nochipa, pampa quej nopa, ta TOTECO Dios, noca timocajtoc para tijchihuas. Huan pampa techtiochijtoc, notanahuatilis huan noteipan ixhuihua cati tanahuatise elise tatiochihualme para nochipa.”  </div>
<div class='psalmlabel' id='S28_0'> 8</div>
<div class='s'>David tatanqui campa hueli </div>
<div class='r'>(1 Cr. 18:1-13) </div>
<div class='p'>
<span class="verse" id="S28_1">1&#160;</span>Huan teipa David quintanqui nopa filisteo masehualme huan quinicnotali. Moaxcati nopa altepet Gat cati eliyaya inialtepe cati más hueyi. </div>
<div class='p'>
<span class="verse" id="S28_2">2&#160;</span>Nojquiya quintanqui moabita tacame huan quinchijqui para ma motecaca talchi nejnechca se inacasta seyoc. Huan quintamachijque ica ihuehueyaca se lazo. Huan teipa quintamachijtiyajque sempa ica nopa lazo, huan nopa tacame cati inintacayohua mocajque ipan nopa ompa lazo ihuehueyaca quinmictijque. Huan tacame cati inintacayohua mocajque ipan nopa expa lazo, quincahuilijque ma itztoca. Huan nopa moabitame cati mocajque yoltoque elque itequipanojcahua David huan quitaxtahuijque impuestos. </div>
<div class='p'>
<span class="verse" id="S28_3">3&#160;</span>Huan nojquiya David quitanqui Tanahuatijquet Hadad Ezer cati elqui tanahuatijquet ipan altepet Soba huan eliyaya icone Rehob. Quitanqui quema yahuiyaya para sempa moaxcatis nochi nopa tali nechca hueyat Eufrates. 
<span class="verse" id="S28_4">4&#160;</span>Huan ipan nopa tonali David quinitzqui mil 700 isoldados cati yahuiyayaj cahuayojtipa huan 20 mil cati icxinejnemiyayaj huan quinhuicac ilpitoque. Huan nojquiya quincocohuilijque sese iniicxi nochi nopa cahuayojme cati quihuicayayaj nopa tatehuijca carrojme. San quincajqui cuali nopa cahuayojme cati monejqui para quitilanase san 100 tatehuijca carrojme. </div>
<div class='p'>
<span class="verse" id="S28_5">5&#160;</span>Huan quema hualajque nopa sirios ten altepet Damasco para quipalehuisquíaj Hadad Ezer, nopa tanahuatijquet ten altepet Soba, David nojquiya quinmicti 22 mil ten inijuanti. 
<span class="verse" id="S28_6">6&#160;</span>Huan David quintali miyac soldados para tamocuitahuise ipan nopa sirios ipan altepet Damasco. Huan nopa sirios elque itequipanojcahua David huan sesen xihuit quitaxtahuiyayaj impuestos. Huan TOTECO quipalehui David campa hueli campa ya yahuiyaya. </div>
<div class='p'>
<span class="verse" id="S28_7">7&#160;</span>Huan David quincuili nojquiya iniyolixtzajcahua cati itayacanca soldados Hadad Ezer quihuicayayaj iniixpa huan nochi eliyaya oro. Huan David nochi quihuicac ipan altepet Jerusalén. 
<span class="verse" id="S28_8">8&#160;</span>Huan nojquiya Tanahuatijquet David quicuic tahuel miyac tamanti ten bronce ipan altepeme Beta huan Berotai cati quinahuatiyaya Hadad Ezer. </div>
<div class='p'>
<span class="verse" id="S28_9">9&#160;</span>Quema Tanahuatijquet Toi ipan altepet Hamat quimatqui para David quintanqui nochi isoldados Hadad Ezer, 
<span class="verse" id="S28_10">10&#160;</span>quititanqui itelpoca cati itoca Joram para quipaxalos ica cuali huan quihueyitalis David pampa quitantoya Hadad Ezer cati eliyaya nojquiya icualancaitaca. Huan Joram quihuiquili David miyac tamanti ten oro, plata huan bronce. </div>
<div class='p'>
<span class="verse" id="S28_11">11&#160;</span>Huan Tanahuatijquet David quiiyocatali nochi ni tamantzitzi para TOTECO quej nojquiya quiiyocatalijtoya para TOTECO nochi oro huan plata cati tequixtilijtihualajtoya ipan campa hueli altepeme cati quitantihualajtoya. 
<span class="verse" id="S28_12">12&#160;</span>Quinquixtilijtoya miyac tamantzitzi nopa sirios, moabitame, amonitame, filisteos, huan amalecitame. Huan nochi quimacac Toteco quej nojquiya quiiyocatali para ya nochi cati quicuilijtoya Hadad Ezer, nopa tanahuatijquet ten Soba. </div>
<div class='p'>
<span class="verse" id="S28_13">13&#160;</span>Huan quej nopa David mochijqui hueyi campa hueli. Huan quema tacuepili ten nopa tatehuilisti, David quinmicti 18 mil edomitame ipan nopa Tamayamit ten Istat. </div>
<div class='p'>
<span class="verse" id="S28_14">14&#160;</span>Huan David quintali miyac soldados para tamocuitahuise ipan tali Edom. Huan nochi nopa Edom ehuani mochijque itequipanojcahua David, pampa TOTECO quipalehuiyaya David campa hueli yahuiyaya para ma tatani. </div>
<div class='s'>Itayacancahua David </div>
<div class='r'>(2 S. 20:23-26; 1 Cr. 18:14-17) </div>
<div class='p'>
<span class="verse" id="S28_15">15&#160;</span>Huan David tanahuati ipan Israel huan quichijqui cati xitahuac huan cati cuali ica nochi imasehualhua. 
<span class="verse" id="S28_16">16&#160;</span>Huan Joab, icone Sarvia, eliyaya nopa tayacanquet ten isoldados David. Huan Josafat, icone Ahilud, cati quiijcuilojtiyajqui cati panoc mojmosta ipan itanahuatilis David. 
<span class="verse" id="S28_17">17&#160;</span>Huan Sadoc, icone Ahitob, huan Ahimelec, icone Abiatar, eliyayaj totajtzitzi. Huan Seraías eliyaya itajcuilojca David. 
<span class="verse" id="S28_18">18&#160;</span>Huan Benaía, icone Joiada, quinnahuatiyaya nopa soldados cati quimocuitahuiyayaj David huan cati motalohuayayaj para quihuicase se camanali quema quititaniyaya para sejcoyoc. Huan iyoca ten Benaía, David quinpixqui itelpocahua quej itapalehuijcahua cati más huejhueyi.  </div>
<div class='psalmlabel' id='S29_0'> 9</div>
<div class='s'>David huan Mefi Boset </div>
<div class='p'>
<span class="verse" id="S29_1">1&#160;</span>Se tonali David tatzintocac: “¿Amo mocajtoc itztoc yon se ichaj ehuani Saúl para huelis nijpalehuis por iteicnelil mijcatzi Jonatán cati tahuel niquicneliyaya?” </div>
<div class='p'>
<span class="verse" id="S29_2">2&#160;</span>Huan quipanti se tacat cati tatequipanojtoya ipan ichaj Saúl cati itoca eliyaya Siba. Huajca quinotzque para yas iixpa Tanahuatijquet David. Huan quema ajsito David quiilhui: </div>
<div class='p'>―¿Ta tiSiba? </div>
<div class='p'>Huan quinanquili: </div>
<div class='p'>―Quena. </div>
<div class='p'>
<span class="verse" id="S29_3">3&#160;</span>Huajca David quiilhui: </div>
<div class='p'>―¿Amo mocajtoc yoltoc se acajya ten ifamilia Saúl cati huelis nijnextilis itaicnelijcayo Toteco Dios? </div>
<div class='p'>Huan Siba quinanquili: </div>
<div class='p'>―Mocajtoc se icone Jonatán cati amo hueli nejnemi pampa metzcuachotic ipan nochi ome iicxi. </div>
<div class='p'>
<span class="verse" id="S29_4">4&#160;</span>Huan David quitatzintoquili Siba canque itztoc. Huan Siba quiilhui para itztoya ipan altepet Lodebar ipan ichaj Maquir, icone Amiel. 
<span class="verse" id="S29_5-6">5-6&#160;</span>Huajca David nimantzi tanahuati ma quihualicaca Mefi Boset icone mijcatzi Jonatán huan iixhui mijcatzi Saúl. Huan quema Mefi Boset ajsico iixpa David, motancuaquetzqui ica miyac tatepanitacayot. </div>
<div class='p'>
<span class="verse" id="S29_7">7&#160;</span>Huan David quiilhui: </div>
<div class='p'>―Amo ximajmahui. Na nelía nijnequi nimitzpalehuis huan nimitzchihuilis cati cuali pampa tahuel niquicneli motata Jonatán. Na nimitzcuepilis nochi nopa tali cati eliyaya iaxca mohueyi tata Saúl huan ta tiitztos nica ipan nochaj huan nochipa titacuas nohuaya. </div>
<div class='p'>
<span class="verse" id="S29_8">8&#160;</span>Huan Mefi Boset mohuijtzonqui talchi ica tatepanitacayot. Huan teipa quiilhui David: </div>
<div class='p'>―Na amo niteno para tahuel techtasojtas. Niitztoc quej se chichi cati mictoc. </div>
<div class='p'>
<span class="verse" id="S29_9">9&#160;</span>Huan teipa David quinotzqui Siba itequipanojca Saúl huan quiilhui: </div>
<div class='p'>―Nochi cati eliyaya iaxca moteco Saúl huan nochi ichaj ehuani ama nijmactilijtoc Mefi Boset cati iixhui Saúl. 
<span class="verse" id="S29_10">10&#160;</span>Huan ta, moconehua huan motequipanojcahua antequitise ipan nochi ital para oncas cati monequi para ichaj ehuani, pero Mefi Boset tacuas mojmosta ipan nomesa nohuaya. </div>
<div class='p'>Huan Siba quinpixtoya 15 iconehua huan 20 itequipanojcahua. 
<span class="verse" id="S29_11">11&#160;</span>Huan Siba quiilhui Tanahuatijquet David: </div>
<div class='p'>―Nimotequipanojca nijchihuas nochi cati techilhuijtoc ma nijchihua. </div>
<div class='p'>Huajca Mefi Boset itztoya ipan ichaj Tanahuatijquet David huan tacuajqui ihuaya quej elisquía se icone. 
<span class="verse" id="S29_12">12&#160;</span>Huan Mefi Boset quipixtoya se ioquichpil cati itoca eliyaya Micaía. Huan nochi ichaj ehuani Siba quitequipanohuayayaj Mefi Boset. 
<span class="verse" id="S29_13">13&#160;</span>Pero Mefi Boset cati metzcuachotic ipan nochi ome iicxi mocajqui para itztos nopona ipan altepet Jerusalén huan nochipa tacuayaya ihuaya Tanahuatijquet David.  </div>
<div class='psalmlabel' id='S210_0'> 10</div>
<div class='s'>Tatehuilisti ica nopa sirios huan amonitame </div>
<div class='r'>(1 Cr. 19:1-19) </div>
<div class='p'>
<span class="verse" id="S210_1">1&#160;</span>Huan quema ya panotoya tonali, mijqui inintanahuatijca nopa amonitame huan Hanún icone mocajqui tanahuatijquet ipan itanahuatilis. 
<span class="verse" id="S210_2">2&#160;</span>Huan David quiijto: “Na nijchihuas cati cuali ica Hanún, icone Nahas, quej itata quichijqui cati cuali ica na”. Huan David quintitanqui tacame para ma quiyoltalitij pampa mijqui itata. Huan quema ajsitoj ipan inintal amonitame, 
<span class="verse" id="S210_3">3&#160;</span>nopa tayacanani cati quipalehuiyayaj Tanahuatijquet Hanún quiilhuijque: “¿Para ten timoilhuía David quintitantoc ni tacame para mitzyoltalise pampa mijqui motata? Amo ya nopa. Quintitantoc para ma quiixmatiquij cuali total huan teipa techtehuiquij huan techtanise.” </div>
<div class='p'>
<span class="verse" id="S210_4">4&#160;</span>Huajca Hanún quinitzqui itatitanilhua David huan quintequili san se lado inintentzo cati huehueyac para quinpinahualtis. Huan nojquiya quintequilijque iniyoyo huehueyac hasta inintzinpa, huan quinmajcajque para ma tacuepilica. 
<span class="verse" id="S210_5">5&#160;</span>Huan quema quimatqui David cati quinchihuilijtoyaj itatitanilhua, quintitanqui tacame para ma quinnamiquitij. Huan quinilhuitoj ma mocahuaca ipan altepet Jericó hasta quema moscaltis huehueyac inintentzo huan huajca hualase, pampa tahuel tepinajti quej quinchijtoyaj. </div>
<div class='p'>
<span class="verse" id="S210_6">6&#160;</span>Huan quema nopa amonitame quimachilijque para quicualancamacatoyaj David, quintaxtahuijque 20 mil tali Siria tacame cati icxinejnemiyayaj cati hualajque ten tali Bet Rehob huan altepet Soba. Huan quintaxtahuijque se mil tacame ma hualaca ica nopa tanahuatijquet ten Maaca huan 12 mil tacame ma hualaca ten Is Tob. 
<span class="verse" id="S210_7">7&#160;</span>Huan quema David quimatqui cati quichihuayayaj, quititanqui icapitán, Joab ica nochi isoldados cati más tetique. 
<span class="verse" id="S210_8">8&#160;</span>Huan nopa amonitame motalijque para quimocuitahuise nopa caltemit ipan nopa tepamit cati quiyahualo inialtepe. Huan nochi nopa tali Siria tacame cati hualajque ten Soba, Is Tob huan Maaca mochijque quentzi huejca ten nopa altepet ipan tamayamit. </div>
<div class='p'>
<span class="verse" id="S210_9">9&#160;</span>Huan quema Joab quiitac para oncac quinpixtoya icualancaitacahua, quiniyocatali nopa israelita soldados cati más tapejpenilme para yase ihuaya ya huan quintehuise nopa sirios. 
<span class="verse" id="S210_10">10&#160;</span>Huan nopa sequinoc soldados quincajtejqui ihuaya iicni, Abisai, para ma quintetzopaca nopa amonitame. 
<span class="verse" id="S210_11">11&#160;</span>Huan Joab quiilhui iicni, Abisai: “Sinta tiquita para nopa sirios techtanisnequij, techpalehuiqui. Huan sinta na niquitas para nopa amonitame mitztanisnequij, na nimitzpalehuis. 
<span class="verse" id="S210_12">12&#160;</span>Ximoyolchicahua huan ximosemaca para titatehuise chicahuac para tijmanahuise total huan toaltepehua tiimasehualhua Toteco Dios. Huan TOTECO ma quichihuas cati ipaquilis ipan ni tatehuilisti.” </div>
<div class='p'>
<span class="verse" id="S210_13">13&#160;</span>Huajca Joab huan nochi isoldados monechcahuijque para quintehuise nopa sirios, huan nopa sirios cholojtejque. 
<span class="verse" id="S210_14">14&#160;</span>Huan quema nopa amonitame quiitaque para nopa sirios cholohuayayaj, inijuanti nojquiya cholojtejque iniixpa Abisai huan isoldados, huan sempa calajque para motatise ipan inialtepe. Huan Joab huan nochi isoldados tacuepilijque para ininchaj ipan altepet Jerusalén. </div>
<div class='p'>
<span class="verse" id="S210_15">15&#160;</span>Huajca nopa sirios quiitaque para amo yajatij para moixnamiquise inihuaya nopa israelitame. Huan sempa mocualtalijque para tatehuise, 
<span class="verse" id="S210_16">16&#160;</span>huan hualajqui Hadad Ezer para quinpalehuis. Yaya eliyaya tanahuatijquet ipan altepet Soba. Huan Hadad Ezer tatitantoya para ma hualaca nopa sequinoc sirios cati itztoyaj ipan seyoc nali hueyat Eufrates huan nochi inijuanti ajsicoj ipan se lugar cati itoca Helam. Huan ni soldados quinyacanayaya Sobac cati eliyaya capitán ten isoldados Hadad Ezer. 
<span class="verse" id="S210_17">17&#160;</span>Huan quema David quiilhuijque cati nopa sirios quichihuayayaj, sempa quinsentili nochi israelita soldados huan quiixcotonque hueyat Jordán huan yajque Helam. Huan nopa sirios mocualtalijque huan quitehuijque David ihuaya isoldados. 
<span class="verse" id="S210_18">18&#160;</span>Huan nopa sirios sempa cholojtejque iixpa isoldados David. Huan David quinmicti 700 sirios cati yahuiyayaj ipan tatehuijca carrojme, huan 40 mil cati nemiyayaj cahuayojtipa. Nojquiya quicoco Sobac cati quinyacanayaya isoldados Hadad Ezer huan nopona mijqui. 
<span class="verse" id="S210_19">19&#160;</span>Huajca nochi nopa tanahuatiani quiitaque para amo yajatij ica tali Israel. Yeca motemacaque ica Israel huan quichijque se camanal sencahuali inihuaya para quintequipanose. Huajca nopa sirios ayecmo motemacaque para quinpalehuise nopa amonitame iixpa David pampa majmahuiyayaj.  </div>
<div class='psalmlabel' id='S211_0'> 11</div>
<div class='s'>Itajtacol David </div>
<div class='p'>
<span class="verse" id="S211_1">1&#160;</span>Huan teipa quema pejqui yancuic xihuit, ipan nopa tonali quema nochi tanahuatiani momatij quisaj para tatehuitij, David san quititanqui Joab huan nopa israelita soldados ma tatehuitij. Huan quiyahualotoj altepet Rabá huan pejque quintehuíaj nopa amonitame. Pero David mocajqui ipan Jerusalén. </div>
<div class='p'>
<span class="verse" id="S211_2">2&#160;</span>Huan se tiotac David mijquejqui campa mosiyajquetztoya huan pejqui paxalohua calcuitapa ten icaltanahuatil. Huan quiitac se sihuat cati maltiyaya ipan seyoc calcuitapa. Huan David quiitac para tahuel yejyectzi eliyaya. 
<span class="verse" id="S211_3">3&#160;</span>Huajca tatzintocac taya itoca nopa sihuat, huan quiilhuijque para itoca Betsabé huan eliyaya icone Eliam huan isihua Urías, se heteo tacat. 
<span class="verse" id="S211_4">4&#160;</span>Huan David tatitanqui para ma quinotzaca nopa sihuat huan ma quihualiquilica. Huan Betsabé hualajqui huan David cochqui ihuaya. Huan teipa nopa sihuat mopajpajqui quej quiijtohuayaya itanahuatilhua Moisés para monequi quichihuas se cati ya nopa quichijtoc huan tacuepili ichaj. 
<span class="verse" id="S211_5">5&#160;</span>Huan teipa quimatqui para quiconemacatoya David huan quititanili se amatajcuiloli para ma quimati David. </div>
<div class='p'>
<span class="verse" id="S211_6">6&#160;</span>Huan David quitajcuilhui Joab para ma quititanili Urías, nopa heteo tacat cati eliyaya ihuehue Betsabé, pampa Urías eliyaya se isoldado David. Huan Joab quititanqui Urías ma yahui ichaj David. 
<span class="verse" id="S211_7">7&#160;</span>Huan quema Urías ajsico ichaj David, David quitatzintoquili quenicatza itztoc Joab huan isoldados, huan taya oncatoc ipan ne tatehuilisti. 
<span class="verse" id="S211_8">8&#160;</span>Huan teipa David quiilhui: </div>
<div class='p'>―Xiya mochaj, huan ximalti huan ximosiyajquetza. </div>
<div class='p'>Huan quema ya quistoya, David quititanili se tacualisti cati cuali quej se nemacti. 
<span class="verse" id="S211_9">9&#160;</span>Pero Urías amo yajqui ichaj. Yaya san cochqui nechca caltemit ipan icaltanahuatil David campa cochij itequipanojcahua. 
<span class="verse" id="S211_10">10&#160;</span>Huan quiilhuijque David: </div>
<div class='p'>―Urías amo yajqui cochito ichaj. </div>
<div class='p'>Huajca David quinotzqui Urías huan quiilhui: </div>
<div class='p'>―¿Para ten amo ticochito mochaj? Pampa ya huejcajtoc para amo ticochtoc ipan mochaj. </div>
<div class='p'>
<span class="verse" id="S211_11">11&#160;</span>Huan Urías quinanquili: </div>
<div class='p'>―Icaxa Toteco, huan noteco Joab, huan nochi israelita soldados ten tali Israel huan tali Judá, itztoque ipan cuatitamit ipan pilxajcaltzitzi. ¿Quenicatza huelis niyas nochaj nitacuati, huan nitaiti huan nicochis ihuaya nosihua? ¡Amo! Amo quema nijchihuas ya nopa. </div>
<div class='p'>
<span class="verse" id="S211_12">12&#160;</span>Huajca quiilhui David: </div>
<div class='p'>―Cualtitoc. Ximocahua ama nica huan mosta nimitzcahuilis titacuepilis ipan tatehuilisti. </div>
<div class='p'>Huajca Urías mocajqui nopona. 
<span class="verse" id="S211_13">13&#160;</span>Huan David quinotzqui ma tacua huan ma tai ihuaya, huan David quiihuinti. Huan quema tayohuixqui, Urías quisqui huan cochito sempa campa itequipanojcahua David, huan amo yajqui ichaj. </div>
<div class='p'>
<span class="verse" id="S211_14">14&#160;</span>Huan tonili David quitajcuilhui Joab huan quititanili nopa tajcuiloli ica Urías. 
<span class="verse" id="S211_15">15&#160;</span>Huan ipan nopa tajcuiloli quiilhuiyaya ya ni: “Xijtalica Urías ipan nopa achtohui tatilimit ten soldados iixmelac campa más mahuilili nopa tatehuilisti. Huan teipa ximoquixtica huan xijcajtehuaca iseli para ma quicococa huan ma quimictica.” </div>
<div class='p'>
<span class="verse" id="S211_16">16&#160;</span>Huajca quej nopa quichijqui Joab. Quema quiyahualojque nopa altepet para quitehuise, Joab quitali Urías campa quimatiyaya itztoyaj nopa soldados cati más temachme ten inincualancaitacahua. 
<span class="verse" id="S211_17">17&#160;</span>Huan teipa quisque inincualancaitacahua ipan nopa altepet huan quinmictijque miyac isoldados David, huan nojquiya mijqui Urías, nopa heteo tacat. 
<span class="verse" id="S211_18">18&#160;</span>Huan Joab quititanqui se tacat ma quiilhuiti David nochi cati panotoya ipan nopa tatehuilisti. 
<span class="verse" id="S211_19">19&#160;</span>Huan Joab quiilhui itatitanil: “Huan quema titamis tijpohuilía David nochi cati panotoc, 
<span class="verse" id="S211_20">20&#160;</span>sinta yaya cualanis huan mitzilhuis: ‘¿Para ten anmonechcahuijque ipan itepa nopa altepet? ¿Amo anquimatiyayaj para huelis tejcose tepanixco huan quimajcahuase ten hueli teposti?’ 
<span class="verse" id="S211_21">21&#160;</span>O sinta quiijtos: ‘¿Amo anquielnamiquij cati panoc ipan altepet Tebes quema se sihuat quimicti Abimelec, icone Jerobaal, ica se metat cati quimajcahuili ten huejcapa? Huajca ¿para ten anmonechcahuijque tahuel?’ Huajca sinta quej nopa mitzilhuis David, xiquilhui: ‘Nojquiya mijqui motequipanojca, Urías, nopa heteo tacat.’ ” </div>
<div class='p'>
<span class="verse" id="S211_22">22&#160;</span>Huan nopa tatitanili quisqui iixpa Joab huan yajqui quiitato David. Huan quema ajsito, nochi quipohuili David quej Joab quiilhuijtoya. 
<span class="verse" id="S211_23">23&#160;</span>Quiilhui: </div>
<div class='p'>―Tocualancaitacahua hualajque para techtehuisquíaj cuatita, pero tiquintoquilijque hasta campa calaquitoj ipan inialtepe. 
<span class="verse" id="S211_24">24&#160;</span>Huan nopona inisoldados cati moquetztoyaj tepanixco pejque techmaquilíaj ica inincuatamin. Huajca mijque se quesqui ten mosoldados, huan nojquiya mijqui Urías nopa heteo tacat. </div>
<div class='p'>
<span class="verse" id="S211_25">25&#160;</span>Huajca David quiilhui nopa tacat: </div>
<div class='p'>―Quej ni xiquilhui Joab: Amo ximocueso por cati panotoc. Quemantica miquij soldados ipan tatehuilisti quej nopa. San ximoyolilhui quenicatza huelis tiquintetzopas teipa ica noja más soldados hasta tiquintzontamiltis nochi tocualancaitacahua. Quej nopa xijyolchicahua Joab. </div>
<div class='p'>
<span class="verse" id="S211_26">26&#160;</span>Huan quema nopa sihuat cati eliyaya isihua Urías quicajqui para mictoya ihuehue, motequipacho huan tahuel quichoquili. 
<span class="verse" id="S211_27">27&#160;</span>Huan quema tanqui nopa tonali para quichoquilis, David tatitanqui ma quihualiquilica ichaj huan quichijqui isihua. Huan teipa quitacatilti se oquichpil. Pero TOTECO quiitac para fiero ni tamanti cati David quichijqui.  </div>
<div class='psalmlabel' id='S212_0'> 12</div>
<div class='s'>Natán quiilhui David para tajtacolchijtoc </div>
<div class='p'>
<span class="verse" id="S212_1">1&#160;</span>Huan TOTECO quititanqui itajtolpanextijca, Natán, ma quiitati David. Huan quema Natán ajsito iixpa David, quipohuili se camanali huan quiilhui: </div>
<div class='p'>―Ipan se altepet itztoyaj ome tacame; se tapijpixquet huan se cati teicneltzi. 
<span class="verse" id="S212_2">2&#160;</span>Huan nopa tapijpixquet quinpiyayaya miyac huacaxme huan borregojme. 
<span class="verse" id="S212_3">3&#160;</span>Pero nopa teicneltzi amo teno más quipiyayaya, san se pilsihua borregojtzi cati quicojtoya huan quimocuitahuijtoya. Huan nopa pilborregojtzi moscaltijtoya ihuaya iteco iconehua. Huan iteco quitamacayaya ica ten ya itacualis huan quiamacayaya ten itaza. Huan hasta cochiyaya imaco huan nopa tacat quiicneliyaya nopa pilsihua borregojtzi quej elisquía se icone. 
<span class="verse" id="S212_4">4&#160;</span>Huan se tonali se tacat paxaloto ipan ichaj nopa tapijpixquet huan yaya amo quinejqui quimictis se huacax, o se borrego cati iaxca para quitamacas nopa paxalojquet, huajca nopa tapijpixquet yajqui quicuilito nopa teicneltzi ipilborrego. Huan quimicti huan quicualtalili nopa paxalojquet. </div>
<div class='p'>
<span class="verse" id="S212_5">5&#160;</span>Huajca David quema quicajqui nopa huicalot, tahuel cualanqui ica nopa tacat cati tapijpixquet huan quiilhui Natán: </div>
<div class='p'>―Nelía quinamiqui ma miqui nopa tapijpixquet. 
<span class="verse" id="S212_6">6&#160;</span>Huan quinamiqui para quicuepilis nopa tacat teicneltzi nahui borregojme quej ipataca nopa se cati quicuilijtoya, pampa quichijqui cati fiero huan amo tetasojtac. </div>
<div class='p'>
<span class="verse" id="S212_7">7&#160;</span>Huajca Natán quiilhui: </div>
<div class='p'>―¡Ta tiitztoc nopa tacat tapijpixquet! TOTECO Dios tiisraelitame mitzilhuía ya ni: ‘Na cati nimitztequitalijtoc titanahuatijquet ten Israel. Na cati nimitzmanahuijtoc ten Saúl. 
<span class="verse" id="S212_8">8&#160;</span>Na nimitzmacac icaltanahuatil moteco Saúl, huan isihuajhua. Nimitzmacac tanahuatili ica nochi israelitame campa hueli ipan tali Israel huan tali Judá. Huan sinta tiquitasquía nochi ya nopa para pilquentzi, nimitzmacatosquía tahuel más miyac. 
<span class="verse" id="S212_9">9&#160;</span>Huajca ¿para ten tijtahuelcajtoc notanahuatil huan techixpanotoc ica ni tamanti cati tahuel fiero? Tijmicti Urías, nopa heteo tacat, huan tijcuili isihua. Tiquintequihui amonita tacame para ma quimictica. 
<span class="verse" id="S212_10">10&#160;</span>Huajca ama nochipa oncas tatehuilisti ipan mochaj ehuani pampa techtahuelcajtoc huan tijchijtoc mosihua cati eliyaya isihua Urías. 
<span class="verse" id="S212_11">11&#160;</span>Na nijchihuas para motelpocahua huan tacame cati itztoque mocalijtic motananase para mitztehuise. Huan na nimitzcuilis mosihuajhua moixpa huan niquinmactilis sequinoc huan inijuanti cochise inihuaya miyacapa. 
<span class="verse" id="S212_12">12&#160;</span>Ta tijchijqui nochi ni tamanti ixtacatzi, pero na nijchihuas miyacapa para nochi israelitame quimatise.’ </div>
<div class='p'>
<span class="verse" id="S212_13">13&#160;</span>Huajca David quiilhui Natán: </div>
<div class='p'>―Quena, nelía nitajtacolchijtoc iixpa TOTECO. </div>
<div class='p'>Huan Natán quiilhui: </div>
<div class='p'>―TOTECO mitztapojpolhuijtoc motajtacol huan amo timiquis por ya ni. 
<span class="verse" id="S212_14">14&#160;</span>Pero pampa tahuel tiquixpanotoc TOTECO ica ni tamanti, tiquinchihuilijtoc icualancaitacahua TOTECO para quihuetzquilise huan quimahuispolose itoca. Huajca nopa mocone cati ontacatqui miquis. </div>
<div class='p'>
<span class="verse" id="S212_15">15&#160;</span>Huan Natán tacuepili ichaj. Huan TOTECO quimacac se hueyi cocolisti nopa conet cati isihuacahual Urías quitacatilti ica David. 
<span class="verse" id="S212_16">16&#160;</span>Huan David pejqui motatajtía huan quitajtani Toteco ma quichicahua nopa conet. Huan mosajqui huan mixtapacho talchi seyohual. 
<span class="verse" id="S212_17">17&#160;</span>Huan nopa huehue tacame cati más quipiyayayaj tequiticayot ipan icaltanahuatil yajque quiitatoj huan quiilhuijque ma mijquehua huan ma tacua inihuaya, pero David amo quinejqui. </div>
<div class='p'>
<span class="verse" id="S212_18">18&#160;</span>Huan quema ya panotoya chicome tonati, nopa conet mijqui, huan nopa tacame majmahuiyayaj quiilhuise David. Moilhuiyayaj: “Quema noja yoltoya nopa conet huan tijyoltalisquíaj, ya amo quinejqui techtacaquilis, huajca ama sinta tiquilhuise para ya mijqui, huelis más fiero mochihuilis.” </div>
<div class='p'>
<span class="verse" id="S212_19">19&#160;</span>Huan quema David quiitac para mocamanalhuiyayaj ixtacatzi nopa tacame, quimachili para ya mictoya nopa conet. Huajca quintatzintoquili sinta ya mictoya nopa conet, huan quiilhuijque para, quena. </div>
<div class='p'>
<span class="verse" id="S212_20">20&#160;</span>Huajca David mijquejqui campa huetztoya, huan malti, huan mopatac huan mocualtali. Teipa yajqui ipan itiopa TOTECO huan quihueyitali. Teipa tacuepili ichaj huan tacuajqui. 
<span class="verse" id="S212_21">21&#160;</span>Huan itequipanojcahua san quitachilijque huan quiilhuijque: </div>
<div class='p'>―¿Para ten quej nopa titachihua? Quema mocone noja yoltoya, amo titacuayaya huan tahuel tichocayaya. Huan quema mijqui, timijquejqui huan titacuajqui. </div>
<div class='p'>
<span class="verse" id="S212_22">22&#160;</span>Huan David quinnanquili: </div>
<div class='p'>―Quema noja yoltoya nopa conet nichocayaya huan nimosahuayaya pampa nimoilhuiyaya huelis Toteco Dios quipiyas hueyi iyolo ica na huan quichicahuas nocone. 
<span class="verse" id="S212_23">23&#160;</span>Pero ama ya mijqui. ¿Para ten nimosahuas huan nichocas? ¿Huelis na sempa nijyolcuis? ¡Amo! Na niyas teipa campa yaya itztoc, pero yaya ayecmo tacuepilis campa niitztoc na. </div>
<div class='s'>Tacatqui Salomón </div>
<div class='p'>
<span class="verse" id="S212_24">24&#160;</span>Huan David quiyoltali isihua, Betsabé, huan cochqui ihuaya. Huan quipixqui seyoc icone cati quitocaxtali Salomón. Huan TOTECO quiicneli ni conet. 
<span class="verse" id="S212_25">25&#160;</span>Huan TOTECO quititanqui Natán ma quiitati David. Huan pampa TOTECO quiicneli, Natán quiilhui ma quitocaxti nopa conet Jedidías. (Jedidías quinequi quiijtos Yaya Cati TOTECO Quiicnelía.) </div>
<div class='s'>David moaxcati altepet Rabá </div>
<div class='r'>(1 Cr. 20:1-3) </div>
<div class='p'>
<span class="verse" id="S212_26">26&#160;</span>Huan Joab ica isoldados yajque huan quintehuijque nopa amonitame ipan altepet Rabá. Huan quitanque nopa pilaltepetzi campa huala nopa at cati quitequihuiyaya hueyi altepet Rabá. 
<span class="verse" id="S212_27">27&#160;</span>Huajca Joab quintitanqui tacame para ma quiilhuitij David: “Ya nijyahualojtoc altepet Rabá huan niquincuilijtoc nopa altepet cati quimaca at altepet Rabá. 
<span class="verse" id="S212_28">28&#160;</span>Huajca ama xiquinsentili nochi nopa israelita soldados cati mocajtoque huan xihualaca, ximoaxcatiquij ni altepet para ta tielis nopa tatanquet, huan amo quihuicas notoca na quej elisquía na nijtanqui.” </div>
<div class='p'>
<span class="verse" id="S212_29">29&#160;</span>Huajca David quichijqui quej Joab quiilhuijtoya. Quinsentili nochi isoldados, huan yajqui ipan altepet Rabá huan quintehui. Huan moaxcati nopa altepet. 
<span class="verse" id="S212_30">30&#160;</span>Huan quicuilijque icorona nopa tanahuatijquet huan quitalijque ipan itzonteco David. Huan nopa corona hueyi ipati eliyaya pampa nochi elqui ten oro huan quipiyayaya piltetzitzi yejyectzitzi cati pajpatiyo. Huan nopa corona quipixqui 33 kilos ietica. Huan nojquiya ipan nopa altepet mocuili David miyac tamanti cati patiyo. 
<span class="verse" id="S212_31">31&#160;</span>Huan David quinquixti nopa amonitame cati mocajtoyaj yoltoque ipan nopa altepet huan quintali ma tequitica ica sierras, picos huan hachas. Huan nojquiya quinchijqui ma quichihuaca tabiques ipan hornos. Nojquiya quinchijqui itequipanojcahua nopa amonitame ipan sequinoc altepeme. Huan teipa David tacuepili ipan altepet Jerusalén inihuaya nochi isoldados.  </div>
<div class='psalmlabel' id='S213_0'> 13</div>
<div class='s'>Amnón quiichpocapolo Tamar </div>
<div class='p'>
<span class="verse" id="S213_1">1&#160;</span>Huan David quipixtoya se itelpoca cati itoca Absalón huan yaya quipiyayaya se isihua icni cati tahuel yejyectzi eliyaya cati itoca Tamar. Huan ica seyoc isihua David quipixqui seyoc itelpoca cati itoca eliyaya Amnón. Huan Amnón nelía quiixtocac Tamar masque eliyaya itepotzicni. 
<span class="verse" id="S213_2">2&#160;</span>Huan Amnón nelpano quiixtocayaya Tamar hasta mococoliscuic. Huan Tamar eliyaya se ichpocat huan ipan nopa tonali tahuel momatiyayaj quinmocuitahuíaj ichpocame para amo aqui quinnechcahuis. Huajca yeca Amnón moilhuiyaya para elis ohui para quicajcayahuas. 
<span class="verse" id="S213_3">3&#160;</span>Huan Amnón quipiyayaya se ihuampo cati itoca eliyaya Jonadab cati eliyaya nojquiya imachicni pampa yaya eliyaya icone Simea, cati eliyaya iicni David. Huan Jonadab tahuel quimatiyaya quenicatza tacajcayahuas. 
<span class="verse" id="S213_4">4&#160;</span>Huan se tonali quitatzintoquili Amnón: </div>
<div class='p'>―Amnón, ta tiitelpoca nopa tanahuatijquet, ¿para ten más timocuesohua mojmosta? ¿Taya tijpiya? ¡Techilhui! </div>
<div class='p'>Huan Amnón quinanquili: </div>
<div class='p'>―Na niquixtoca Tamar, iicni Absalón. </div>
<div class='p'>
<span class="verse" id="S213_5">5&#160;</span>Huajca Jonadab quiilhui: </div>
<div class='p'>―Na nimitzilhuis quenicatza tijchihuas. Ximotecati ipan motapech huan ximococoxcanequi. Huan quema yas motata David mitzpaxaloti, xiquilhui quej ni: ‘Nimitztajtanía xijtitani noicni Tamar ma techcualtaliliqui se tacualisti para nijcuas.’ </div>
<div class='p'>
<span class="verse" id="S213_6">6&#160;</span>Huajca quej nopa quichijqui Amnón. Huan quema itata yajqui quipaxaloto quiilhui: </div>
<div class='p'>―Nimitztajtanía para xijtitani noicni Tamar para ma techcualtaliliqui noixpa se ome pantzi, huan ma techtamaca. </div>
<div class='p'>
<span class="verse" id="S213_7">7&#160;</span>Huajca David quititanqui Tamar ichaj Amnón, huan quiilhui: </div>
<div class='p'>―Xiya ichaj moicni Amnón huan xijcualtaliliti itacualis para ma tacua. </div>
<div class='p'>
<span class="verse" id="S213_8">8&#160;</span>Huan Tamar yajqui ichaj Amnón huan yaya mococoxcanectoya ipan itapech. Huan Tamar nimantzi pejqui quixacualohua harina, huan quichijqui pantzi huan quiicxiti. 
<span class="verse" id="S213_9">9&#160;</span>Huan quema ya eltoya, quitequili itacualis huan quihualiquili Amnón, pero ya amo quinejqui tacuas. Huan quinnahuati nochi itequipanojcahua ma quisaca, huan nochi quisque. 
<span class="verse" id="S213_10">10&#160;</span>Huan Amnón quiilhui Tamar: </div>
<div class='p'>―Ama, techhualiquili notacualis nica ipan nocuarto huan techtamaca. </div>
<div class='p'>Huan Tamar quihuiquili. 
<span class="verse" id="S213_11">11&#160;</span>Huan quema Tamar monechcahui campa Amnón itztoya, Amnón quinajnahuajqui huan quiilhui: </div>
<div class='p'>―Xicochiqui nohuaya. </div>
<div class='p'>
<span class="verse" id="S213_12">12&#160;</span>Huan Tamar quinanquili: </div>
<div class='p'>―Amo, noicni, amo techfuerzajhui pampa tijmati se tajtacoli cati nelía fiero ipan total Israel. ¡Amo techixpano! 
<span class="verse" id="S213_13">13&#160;</span>Amo quema tamis nopinahualis. ¿Canque niyas para nimotatis? Huan ica ta, teipa mitzixmatise quej se cati más tifiero ipan Israel. Más cuali san xijcamanalhui nopa tanahuatijquet para ma techcahuili timotahuicaltise huan temachti techcahuilis. </div>
<div class='p'>
<span class="verse" id="S213_14">14&#160;</span>Huan Amnón amo quinejqui quitacaquilis. Huan pampa eliyaya más tetic, quifuerzajhui huan quiichpocapolo. 
<span class="verse" id="S213_15">15&#160;</span>Huan nimantzi Amnón tahuel quicualancaitac ica se hueyi cualanti. Quicualancaitac teipa hasta quipanoc quej quiicneliyaya achtohui, huan quiilhui: </div>
<div class='p'>―Ximoquetza huan xiya. </div>
<div class='p'>
<span class="verse" id="S213_16">16&#160;</span>Huan Tamar amo quinejqui quisas huan quiilhui: </div>
<div class='p'>―Noja más hueyi elis motajtacol para techquixtía que quema techixpanoc. </div>
<div class='p'>Pero Amnón amo quitacaquili, 
<span class="verse" id="S213_17">17&#160;</span>huan quinotzqui se itequipanojca huan quiilhui: </div>
<div class='p'>―Xijquixti ni sihuat huan xijtzacua cuali nopa caltemit. </div>
<div class='p'>
<span class="verse" id="S213_18">18&#160;</span>Huan itequipanojca quiquixti Tamar. Huan yaya moyoyontijtoya cuali ica iyoyo huehueyac huan yejyectzi quej nochi iichpocahua nopa tanahuatijquet moquentiyayaj. 
<span class="verse" id="S213_19">19&#160;</span>Huajca quitzayanqui iyoyo huan motalili cuajnexti ipan itzonteco huan mocuaitzquitiyajqui huan chocatiyajqui. </div>
<div class='p'>
<span class="verse" id="S213_20">20&#160;</span>Huan Absalón, iicni, quiilhui: </div>
<div class='p'>―¿Mitzixpanotoc Amnón? ¿Ax que? Ximoyoltali, noicni. Amo tahuel ximocueso, pampa yaya moicni. </div>
<div class='p'>Huan Tamar mocajqui ichaj iicni Absalón. 
<span class="verse" id="S213_21">21&#160;</span>Huan quema Tanahuatijquet David quicajqui cati quichijtoya Amnón, tahuel cualanqui. 
<span class="verse" id="S213_22">22&#160;</span>Huan Absalón tahuel quicualancaitac Amnón por nopa tajtacoli cati quichihuili iicni, Tamar, pero amo teno quiilhuiyaya. </div>
<div class='s'>Absalón quimicti Amnón cati eliyaya iicni </div>
<div class='p'>
<span class="verse" id="S213_23">23&#160;</span>Teipa quema ya panotoya ome xihuit, itequipanojcahua Absalón yajtoyaj Baal Hazor ipan tali Efraín para quinximase iborregojhua. Huan Absalón quinnotzqui nochi iicnihua ma yaca para ilhuichihuatij. 
<span class="verse" id="S213_24">24&#160;</span>Huan Absalón nojquiya yajqui quiitato itata, Tanahuatijquet David, huan quiilhui: </div>
<div class='p'>―Notequipanojcahua yajtoque quinximatij noborregojhua huan nijnequi para ta xiitzto nohuaya huan nochi motapalehuijcahua. </div>
<div class='p'>
<span class="verse" id="S213_25">25&#160;</span>Huan David quinanquili: </div>
<div class='p'>―Amo, nocone, amo huelis tiyase tinochi, pampa tahuel ohui elis para ta. </div>
<div class='p'>Huan masque Absalón nelchicahuac quitajtani ma yahui, David amo quinejqui yas, pero pajqui para quichihuayaya nopa ilhuit huan quitiochijqui. 
<span class="verse" id="S213_26">26&#160;</span>Huan Absalón quiilhui: </div>
<div class='p'>―Sinta ta amo hueli tiyas, nimitztajtanía xijtitani noicni Amnón. </div>
<div class='p'>Huan David quiilhui Absalón: </div>
<div class='p'>―¿Para ten tijnequi ma yahui moicni Amnón? </div>
<div class='p'>
<span class="verse" id="S213_27">27&#160;</span>Pero pampa Absalón quisenhuiquili quitajtanía, David quicajqui ma yahui Amnón huan nochi itelpocahua. 
<span class="verse" id="S213_28">28&#160;</span>Huan Absalón quinilhuijtoya itequipanojcahua: “Quema anquiitase para Amnón ya cuali taitoc huan nimechilhuis para xijmictica, huajca amo ximomajmatica. San ximoyolchicahuaca huan ximotemacaca xijchihuaca nocamanal.” </div>
<div class='p'>
<span class="verse" id="S213_29">29&#160;</span>Huan itequipanojcahua Absalón quimictijque Amnón quej quinilhuijtoya. Huan teipa nochi itelpocahua Tanahuatijquet David moquetzque huan tejcoque ipan inimula huan cholojque. </div>
<div class='p'>
<span class="verse" id="S213_30">30&#160;</span>Huan quema inijuanti noja hualayayaj ipan ojti, ajsico campa David se tacat cati quihualiquiliyaya se camanali, huan quiijto: Absalón quinmicti nochi motelpocahua huan yon se amo mocajqui yoltoc. 
<span class="verse" id="S213_31">31&#160;</span>Huajca David tahuel mocueso huan quitzayanqui iyoyo huan motejqui talchi huan nochi itequipanojcahua nojquiya quichijque. 
<span class="verse" id="S213_32">32&#160;</span>Huan teipa tananquili Jonadab, icone Simea cati elqui iicni David, huan quiilhui: </div>
<div class='p'>―Tanahuatijquet David, amo ximoilhui para nochi moconehua quinmictijque. San Amnón quimictijque, pampa Absalón motemacatoc quimictis ipan nopa tonali quema quiixpanoc iicni, Tamar. 
<span class="verse" id="S213_33">33&#160;</span>Huajca ama, amo xijneltoca ne camanali para nochi motelpocahua mictoque, pampa san Amnón mijqui. </div>
<div class='p'>
<span class="verse" id="S213_34">34&#160;</span>Huan Absalón cholo. Huan nopa telpocat cati tachixtoya tepanixco quiitac para monechcahuiyayaj miyac tacame cati hualayayaj ipan ojti. 
<span class="verse" id="S213_35">35&#160;</span>Huajca Jonadab quiilhui Tanahuatijquet David: </div>
<div class='p'>―Xiquita, ya hualahuij motelpocahua quej nimitzilhuijtoc. </div>
<div class='p'>
<span class="verse" id="S213_36">36&#160;</span>Ipan nopa talojtzi ajsicoj itelpocahua David, huan nochi pejque chocaj. Huan David huan nochi itequipanojcahua nojquiya chocaque chicahuac. </div>
<div class='p'>
<span class="verse" id="S213_37">37&#160;</span>Huan Absalón cholo huan yajqui ipan altepet Gesur campa itztoya Tanahuatijquet Talmai, icone Amiud. 
<span class="verse" id="S213_38">38&#160;</span>Huan nopona mocajqui eyi xihuit. 
<span class="verse" id="S213_39">39&#160;</span>Huan David mojmosta mochoquiliyaya pampa quitemohuayaya Absalón, huan ya moyoltalijtoya para mijqui Amnón.  </div>
<div class='psalmlabel' id='S214_0'> 14</div>
<div class='s'>Absalón tacuepili Jerusalén </div>
<div class='p'>
<span class="verse" id="S214_1">1&#160;</span>Huan quema Joab, icone Sarvia, quimatqui para Tanahuatijquet David tahuel quinequiyaya quiitas icone, Absalón, 
<span class="verse" id="S214_2">2&#160;</span>huajca tanahuati ma quicuitij se sihuat ten pilaltepetzi Tecoa pampa tahuel talnamiquiyaya. Huan Joab quiilhui quenicatza ma quiilhuiti nopa tanahuatijquet, quiijto: “Ximoyoyonti huan ximochihua quej tijpiya miyac tequipacholi. Amo ximoyejyecchihua para quej nopa tinesis para ya huejcajtoc tijpiya tequipacholi pampa acajya mijqui. 
<span class="verse" id="S214_3">3&#160;</span>Huan xiya iixpa nopa tanahuatijquet huan tiquilhuis quej nimitzilhuis.” </div>
<div class='p'>Huan Joab quiilhui nochi cati quinequiyaya ma quiilhuis David. 
<span class="verse" id="S214_4">4&#160;</span>Huan nopa sihuat ten Tecoa yajqui quiitato Tanahuatijquet David. Huan quema ajsito, mohuijtzonqui hasta talchi ica miyac tatepanitacayot huan quiilhui: </div>
<div class='p'>―Techpalehui, Tanahuatijquet. </div>
<div class='p'>
<span class="verse" id="S214_5">5&#160;</span>Huan David quiilhui: </div>
<div class='p'>―¿Taya tijpiya? </div>
<div class='p'>Huan ya quinanquili: </div>
<div class='p'>―Na niicnotzi pampa nohuehue ya mijqui. 
<span class="verse" id="S214_6">6&#160;</span>Huan niquinpiyayaya ome noconehua. Huan se tonali motehuijque campa tequitiyayaj huan amo aqui quinmanahui. Huan se ten inijuanti quimicti iicni. 
<span class="verse" id="S214_7">7&#160;</span>Huan ama nochi nochan ehuani techcualancaitaj huan quinequij ma niquinmactili nocone cati quimicti iicni para nojquiya quimictise quej ya quimicti iicni. Pero sinta niquinmactilis, ayecmo nijpiyas yon se aqui ipan taltipacti huan ixpolihuis itoca nohuehue. </div>
<div class='p'>
<span class="verse" id="S214_8">8&#160;</span>Huajca Tanahuatijquet David quiilhui nopa sihuat: </div>
<div class='p'>―Xiya mochaj huan na nitanahuatis para amo aqui huelis quicocos. </div>
<div class='p'>
<span class="verse" id="S214_9">9&#160;</span>Huan nopa sihuat quiilhui Tanahuatijquet David: </div>
<div class='p'>―Ma huetzi nopa tajtacoli ipan na huan ipan notata. Huan ta titanahuatijquet amo tijhuicas tajtacoli ipan ni tamanti, yon motanahuatil. </div>
<div class='p'>
<span class="verse" id="S214_10">10&#160;</span>Huan David quiilhui: </div>
<div class='p'>―Sinta se acajya mitzcuatotonis por motelpoca, techhualiquili huan ayecmo quema mitzcuatotonis. </div>
<div class='p'>
<span class="verse" id="S214_11">11&#160;</span>Huan nopa sihuat sempa quiilhui: </div>
<div class='p'>―Nimitztajtanía iixpa TOTECO Dios cati tijtequipanohua para ma amo aqui quimicti nocone. Na ayecmo nijnequi ma onca miquilisti. </div>
<div class='p'>Huan David quiilhui: </div>
<div class='p'>―Nelía nimitzilhuía yon se tamanti amo quichihuilise mocone. </div>
<div class='p'>
<span class="verse" id="S214_12">12&#160;</span>Huan nopa sihuat sempa quiilhui: </div>
<div class='p'>―Techcahuili nimitztatzintoquilis seyoc tamanti. </div>
<div class='p'>―Techilhui ―quiilhui David. </div>
<div class='p'>
<span class="verse" id="S214_13">13&#160;</span>Huajca nopa sihuat quiilhui: </div>
<div class='p'>―¿Para ten amo tiquinchihuilis sequinoc israelitame cati tiquijtojtoc techchihuilis na huan nocone? Pampa ica cati tiquijtojtoc timotajtacolmacac ica moseli. Ta nojquiya amo tijcahuilijtoc ma tacuepili mocone, Absalón, cati mohuejcatalijtoc. 
<span class="verse" id="S214_14">14&#160;</span>Nochi tojuanti timiquise se tonali. Tonemilis amo huejcahua. San eltoc quej at cati toyahui talchi huan amo aqui hueli quisentilía. Huan Toteco Dios amo quimictía se cati mohuejcatalijtoc, yaya quitemohua quenicatza quicuepaltis sempa. 
<span class="verse" id="S214_15">15&#160;</span>Pero na nihualajqui moixpa pampa nochi nopa masehualme techmajmatijque na huan nocone huan quinequij techmictise. Huan nimoilhui para nimitzitaqui para techmanahuisquía. 
<span class="verse" id="S214_16">16&#160;</span>Pampa noselti nimoilhui: Quema nopa tanahuatijquet quicaquis cati niitequipanojca niquilhuía, techmanahuis ten nopa tacame cati quinequij techtzontamiltise na huan nocone, huan techixpolose ipan ni tali Israel cati Toteco Dios techmacatoc. 
<span class="verse" id="S214_17">17&#160;</span>Huan nojquiya nimoilhui: Quena, nopa tanahuatijquet techyoltalis ica cati techilhuis, pampa yaya itztoc quej iilhuicac ejca Toteco Dios cati quimachilía cati cuali huan cati fiero. TOTECO Dios cati moTeco ma itzto mohuaya. </div>
<div class='p'>Quej nopa quiijto nopa sihuat. </div>
<div class='p'>
<span class="verse" id="S214_18">18&#160;</span>Huan David quiilhui nopa sihuat: </div>
<div class='p'>―Nijnequi nimitztatzintoquilis se tamanti. Amo teno techneltatili, san techilhui cati melahuac. </div>
<div class='p'>―Cualtitoc, notanahuatijca, techilhui taya tijnequi tijmatis ―quinanquili nopa sihuat. </div>
<div class='p'>
<span class="verse" id="S214_19">19&#160;</span>Huan David quiilhui: </div>
<div class='p'>―Techilhui sinta Joab mitztitantoc. </div>
<div class='p'>Huan nopa sihuat quinanquili: </div>
<div class='p'>―Quena, Joab techtitanqui huan yaya techilhui quenicatza ma nimitzcamanalhui. 
<span class="verse" id="S214_20">20&#160;</span>Huan quichijqui nochi para timomacas cuenta ten ni tamanti huan quenicatza elisquía sinta tijtajtolsencahuayaya seyoc masehuali icone. Pero ta tahuel titalnamiqui quej se iilhuicac ejca Toteco huan tijmati nochi cati pano. </div>
<div class='p'>
<span class="verse" id="S214_21">21&#160;</span>Huajca David quinotzqui Joab huan quiilhui: </div>
<div class='p'>―Cualtitoc, xiya huan xiquilhuiti Absalón ma huala. </div>
<div class='p'>
<span class="verse" id="S214_22">22&#160;</span>Huan Joab mohuijtzonqui hasta talchi, huan quitiochijqui Tanahuatijquet David huan quiilhui: </div>
<div class='p'>―Ama nijmachilijtoc para techtasojta pampa tijchijtoc quej nimitztajtaniyaya. </div>
<div class='p'>
<span class="verse" id="S214_23">23&#160;</span>Huajca Joab motananqui huan yajqui altepet Gesur campa itztoya Absalón huan sempa quihualicac ipan Jerusalén. 
<span class="verse" id="S214_24">24&#160;</span>Huan David quichijqui ni tanahuatili: “Quema ajsis, xiquilhuica Absalón para ma ajsiti ichaj, pero ma amo moixnexti campa nochaj, pampa amo nijnequi niquitas.” </div>
<div class='p'>
<span class="verse" id="S214_25">25&#160;</span>Huan Absalón eliyaya nelía yejyectzi huan ipan nochi tali Israel amo oncayaya seyoc quej ya. Nochi itacayo ten iicxi hasta itzoncal ipan itzonteco, amo teno cati amo cuali quipixqui; senquisa cuali nochi itacayo. Huan nochi israelitame quihueyichihuayayaj. 
<span class="verse" id="S214_26">26&#160;</span>Huan itamiya sesen xihuit motequiliyaya itzoncal pampa etic, huan ietica eliyaya ome kilo huan tajco. 
<span class="verse" id="S214_27">27&#160;</span>Huan Absalón quinpiyayaya eyi ioquichpilhua huan se isihuapil cati quitocaxtalijtoya Tamar, huan Tamar nojquiya mochijqui se sihuat tahuel yejyectzi. </div>
<div class='p'>
<span class="verse" id="S214_28">28&#160;</span>Huan mocajqui Absalón ome xihuit huan tajco ipan altepet Jerusalén huan amo quiitac ixayac itata, Tanahuatijquet David. 
<span class="verse" id="S214_29">29&#160;</span>Huajca Absalón tatitanqui ma quinotzatij Joab para ma yahui quiitati Tanahuatijquet David huan ma quicamanalhui por ya. Pero Joab amo quinejqui yas. Huan ica ompa quinotzqui huan sempa amo quinejqui. 
<span class="verse" id="S214_30">30&#160;</span>Huajca teipa Absalón quinnahuati itequipanojcahua ma quitatitij imil Joab campa quitoctoya cebada pampa imil Joab mocahuayaya iteno imil Absalón. Huan itequipanojcahua yajque quitatitoj. 
<span class="verse" id="S214_31">31&#160;</span>Huajca Joab yajqui quiitato Absalón huan quiilhui: </div>
<div class='p'>―¿Para ten motequipanojcahua yajque techtatilitoj nomil campa nijtoctoya cebada? </div>
<div class='p'>
<span class="verse" id="S214_32">32&#160;</span>Huan Absalón quinanquili: </div>
<div class='p'>―Pampa na nitatitantoc para ma mitznotzatij huan para tihualasquía nica. Nimitztitanisquía xiquitati Tanahuatijquet David. Nijnequi xijtatzintoquili para ten nechquixti ipan altepet Gesur sinta amo quinequiyaya techitas. Más cuali nimocajtosquía nepa. Na nijnequi ma nechcahuili niquitas huan sinta quiita para nijhuica tajtacoli, ma techmicti. </div>
<div class='p'>
<span class="verse" id="S214_33">33&#160;</span>Huan Joab yajqui quipohuilito David nochi quej quiilhuijtoya Absalón. Huan David tanahuati ma quinotzatij Absalón. Huan quema Absalón ajsico iixpa David mohuijtzonqui hasta talchi quej momatque quichihuaj, huan David quitzoponi.  </div>
<div class='psalmlabel' id='S215_0'> 15</div>
<div class='s'>Absalón quinsentili soldados ten majtacti familias </div>
<div class='p'>
<span class="verse" id="S215_1">1&#160;</span>Huan quema panotoyaya tonali, Absalón mocohui se tepos carro quej se tanahuatijquet, huan mocohui cahuayojme para quitilanase huan 50 tacame para motalose iixpa para teyolmelahuase para huala. 
<span class="verse" id="S215_2">2&#160;</span>Huan Absalón pejqui mijquehua ijnaltzi mojmosta huan pejqui moquetza campa caltemit ipan itepa nopa altepet. Huan quema hualayaya se acajya para quiitas tanahuatijquet David pampa quipiyayaya se cualanti, Absalón quinojnotzayaya ica cuali huan quiilhuiyaya: ¿Ten taya altepet tihuala? Huan yaya cati ajsiyaya quiilhuiyaya para eli se israelita. 
<span class="verse" id="S215_3">3&#160;</span>Huan teipa Absalón quiilhuiyaya: “Nelía cuali cati tiquijtohua huan, quena, quinamiqui para se mitztajtolsencahuas. Pero Tanahuatijquet David amo quitalijtoc yon se para mitzpalehuis ipan ni tamanti.” 
<span class="verse" id="S215_4">4&#160;</span>Tahuel techpactisquía sinta techtequitalisquíaj na para nimechtajtolsencahuas. Quej nopa nochi cati quipiyasquíaj se cualanti hualasquíaj techitaquij huan na niquintajtolsencahuasquía xitahuac. 
<span class="verse" id="S215_5">5&#160;</span>Huan sinta se acajya hualayaya huan mohuijtzomayaya iixpa Absalón, ya amo quicahuiliyaya. Nimantzi quimaitzquiyaya huan quitzoponiyaya. 
<span class="verse" id="S215_6">6&#160;</span>Huan quej nopa quichihuayaya ica nochi israelitame cati hualayayaj campa nopa tanahuatijquet para ma quinsencahuili se tenijqui. Huajca yeca Absalón quichijqui para nochi israelitame cati hualayayaj ipan tali Israel ma quiicnelica. </div>
<div class='p'>
<span class="verse" id="S215_7">7&#160;</span>Huan quema quiaxiti nahui xihuit para ajsitoya ipan Jerusalén, Absalón quiilhui David: </div>
<div class='p'>―Nimitztajtanía techcahua niyas ipan altepet Hebrón nijmacati tacajcahualisti Toteco, pampa quej nopa nimocajtoc ica TOTECO. 
<span class="verse" id="S215_8">8&#160;</span>Pampa quema niitztoya ipan altepet Gesur niquilhui TOTECO sinta nechcahuilisquía nihualas nica ipan altepet Jerusalén, huajca nijtequipanos huan nijmacas tacajcahualisti. </div>
<div class='p'>
<span class="verse" id="S215_9">9&#160;</span>Huan Tanahuatijquet David quiilhui: </div>
<div class='p'>―Cualtitoc, xiya huan xijchihua quej tiquijtojtoc. </div>
<div class='p'>Huan Absalón yajqui ipan altepet Hebrón. 
<span class="verse" id="S215_10">10&#160;</span>Huan quema Absalón ya ajsitoya Hebrón quintitanqui tacame ipan nochi altepeme campa itztoyaj israelitame huan quinilhuijque para ma quitacaquilise se tapitzali. Huan quema quicaquise molinis tapitzali, quimatise para Absalón quitequitalijtoque ipan altepet Hebrón para elis tanahuatijquet ipan tali Israel huan monequi teyolmelahuase. 
<span class="verse" id="S215_11">11&#160;</span>Huan nojquiya Absalón quinnotztoya 200 tacame ipan Jerusalén para ma yaca tacuatij ihuaya. Huan inijuanti amo teno quimatiyayaj taya teipa quichihuasquía Absalón. 
<span class="verse" id="S215_12">12&#160;</span>Huan quema Absalón quitatiyaya tacajcahualisti, nojquiya tatitanqui ma quinotzatij Ahitofel ten ialtepe Gilo. Yaya eliyaya se cati quiconsejomacayaya David. Huan Ahitofel ajsico huan moiyocatali ica Absalón. Huan nopa masehualme cati quitoquiliyayaj Absalón momiyaquiliyayaj pampa tahuel miyac israelitame calaquiyayaj ihuaya hasta quipixque miyac chicahualisti. </div>
<div class='s'>David cholo ten Jerusalén </div>
<div class='p'>
<span class="verse" id="S215_13">13&#160;</span>Huan ajsico se tacat cati quiilhuico David para nochi israelitame ipan tali Israel quitoquilíaj Absalón quej inintanahuatijca. 
<span class="verse" id="S215_14">14&#160;</span>Huajca David quinilhui nochi itapalehuijcahua cati itztoyaj ihuaya: </div>
<div class='p'>―Ma tiisihuica ticholose para timomanahuise, pampa sinta amo, yon se ten tojuanti huelis cholos. Xiisihuica para amo techajsis, pampa sinta techajsis nica, techtamimictise cati tiitztoque ipan ni altepet. </div>
<div class='p'>
<span class="verse" id="S215_15">15&#160;</span>Huan nochi itapalehuijcahua quinanquilijque: </div>
<div class='p'>―Tiitztoque mohuaya huan tijchihuase cati ta tiquita para cuali. </div>
<div class='p'>
<span class="verse" id="S215_16">16&#160;</span>Huan nimantzi quisqui Tanahuatijquet David ica nochi ichaj ehuani. San quincajqui majtacti isihuajhua para quimocuitahuise nopa caltanahuatili. 
<span class="verse" id="S215_17">17&#160;</span>Huan quema quistiyahuiyayaj Tanahuatijquet David ica nochi imasehualhua, moquetzque iteno nopa altepet. 
<span class="verse" id="S215_18">18&#160;</span>Huan panoque nochi nopa soldados para quintayacanaltise. Huan itztoyaj nojquiya nochi nopa soldados cati quimocuitahuiyayaj nopa tanahuatijquet huan cati motalohuayayaj para quihuicase camanali huan temachiltise. Huan 600 tacame cati quistoyaj ipan altepet Gat huan icxinejnentoyaj hasta Jerusalén nojquiya panoque. 
<span class="verse" id="S215_19">19&#160;</span>Huan David quinotzqui Itai cati quinyacanayaya nopa altepet Gat ehuani huan quiilhui: </div>
<div class='p'>―¿Para ten tihualajtoc nica? Más cuali para titacuepilis ipan Jerusalén, huan ximocahua ihuaya nopa yancuic tanahuatijquet. Ta tiehua seyoc tali huan huejca moaltepe. 
<span class="verse" id="S215_20">20&#160;</span>San tionajsico huan amo quinamiqui para nimitzchihualtis ticalaquis ica tojuanti. Yon amo nijmati canque tiajsitij. Más cuali para xitacuepili huan nojquiya nochi inijuanti cati hualajtoque mohuaya. Huan ma TOTECO mitztiochihua huan ma itzto mohuaya nochipa. </div>
<div class='p'>
<span class="verse" id="S215_21">21&#160;</span>Huan Itai quinanquili: </div>
<div class='p'>―Na nijtestigojquetza Toteco Dios, para campa hueli ta tiyas, na niyas mohuaya, masque nimiquis mohuaya o noja niitztos. </div>
<div class='p'>
<span class="verse" id="S215_22">22&#160;</span>Huajca Tanahuatijquet David quinanquili: </div>
<div class='p'>―Cualtitoc, xitayacantiyaca huan anyase tohuaya. </div>
<div class='p'>Huan Itai huan nochi isoldados, huan ichaj ehuani, huan iconehua yajque ihuaya David. 
<span class="verse" id="S215_23">23&#160;</span>Huan oncac se hueyi choquisti ipan nochi nopa tali quema Tanahuatijquet David huan nochi cati itztoyaj ihuaya quisque. Huan quiixcotonque nopa atajti Cedrón para calaquise ipan nopa huactoc tali. 
<span class="verse" id="S215_24">24&#160;</span>Huan inihuaya yahuiyayaj nojquiya nopa totajtzitzi Abiatar huan Sadoc huan nochi nopa levitame. Huan inijuanti quihuicayayaj icaxa Toteco Dios huan quitalijque ojtenti hasta quema nochi panoque. 
<span class="verse" id="S215_25">25&#160;</span>Huan Tanahuatijquet David quiilhui Sadoc: </div>
<div class='p'>―Xijhuica icaxa Toteco Dios sempa ipan altepet Jerusalén huan sinta TOTECO nechcahuilis, nitacuepilis huan sempa niquitas icaxa Toteco huan iYoyon Tiopa. 
<span class="verse" id="S215_26">26&#160;</span>Huan sinta TOTECO techilhuis para ayecmo quipactía cati nijchihua, huajca ma techchihuili cati yaya quinequi. </div>
<div class='p'>
<span class="verse" id="S215_27">27&#160;</span>Huan nojquiya Tanahuatijquet David quiilhui nopa totajtzi Sadoc: </div>
<div class='p'>―¿Amo ta tise tachixquet? Nimitzilhuía sempa xiya ipan Jerusalén quema amo aqui mitzita huan xiitzto ica mocone, Ahimaas, huan ica Jonatán, icone Abiatar. 
<span class="verse" id="S215_28">28&#160;</span>Huan na nimitzchiyas nica huan ayemo nicalaquis ipan nopa huactoc tali hasta quema antechyolmelahuase taya pano ipan nopa altepet. </div>
<div class='p'>
<span class="verse" id="S215_29">29&#160;</span>Huajca Sadoc huan Abiatar sempa quihuicaque icaxa Toteco Dios ipan Jerusalén, huan nopona mocajque. 
<span class="verse" id="S215_30">30&#160;</span>Huan David ixtejcoc nopa taixtejcolis ipan nopa tepet Olivos. San chocatiyajqui huan motzontzactiyajqui, yon amo quihuicayaya itecac, pampa tahuel motequipachohuayaya. Huan nochi cati itztoyaj ihuaya nojquiya motzontzajque huan chocatinenque. 
<span class="verse" id="S215_31">31&#160;</span>Huan teipa se quiilhui David para Ahitofel nojquiya motalijtoya ihuaya Absalón. Huajca David motatajti ica TOTECO huan quiilhui: “Se favor, TOTECO, xijchihua para icamanal Ahitofel ma nesi quej camanali cati amo teno ipati para amo aqui quichihuas cati quiijtohua.” </div>
<div class='p'>
<span class="verse" id="S215_32">32&#160;</span>Huan quema David ajsito iixco nopa tepet campa masehualme quihueyitaliyayaj Toteco Dios, quinamijqui se huehuentzi itoca Husai ten nopa familia Arquita. Quihualicayaya iyoyo tzayantoc huan tali ipan itzonteco pampa tahuel mocuesohuayaya ten cati ipantic David. 
<span class="verse" id="S215_33">33&#160;</span>Huan David quiilhui: </div>
<div class='p'>―Achi cuali amo xicholo tohuaya, pampa monequi timitzchixtiyase. 
<span class="verse" id="S215_34">34&#160;</span>Más cuali sempa xiya Jerusalén huan xiquilhui notelpoca Absalón para tijtequipanos. Xiquilhui para miyac xihuit techconsejomacayaya huan techtequipanohuayaya huan ama tijpalehuis ya. Huan quej nopa quema Ahitofel quiilhuis ma quichihua se tenijqui, ta tiquilhuis ma quichihua seyoc tamanti para amo quitoquilis icamanal Ahitofel. 
<span class="verse" id="S215_35">35&#160;</span>Huan nojquiya itztoque ipan Jerusalén nopa totajtzitzi Abiatar huan Sadoc cati mocahuaj tohuaya. Xiquinilhui nochi cati tijcaqui cati Absalón quisencahua para quichihuas. 
<span class="verse" id="S215_36">36&#160;</span>Huan inijuanti quipiyaj ome ininconehua cati itztoque nopona inihuaya: Jonatán, icone Abiatar huan Ahimaas, icone Sadoc. Huajca hueli techtitanilise ininconehua para ma techmachiltica nochi cati anquimatij. </div>
<div class='p'>
<span class="verse" id="S215_37">37&#160;</span>Huajca Husai ihuampo David yajqui ipan altepet Jerusalén huan ajsito quema Absalón calactiyahuiyaya ipan nopa altepet.  </div>
<div class='psalmlabel' id='S216_0'> 16</div>
<div class='s'>Siba quiistacahui David </div>
<div class='p'>
<span class="verse" id="S216_1">1&#160;</span>Quema David sanoc pejtoya ixtemo ten nopa tepet, quinamijqui Siba cati eliyaya itequipanojca Mefi Boset. Huan quinhuicayaya ome burrojme cati quintamamaltijtoya ica 200 pantzi, 100 tatecti ten xocomecat, 100 pantzi ten higos huactoc huan se cuetaxti temitoc ica xocomeca at. 
<span class="verse" id="S216_2">2&#160;</span>Huan David quitatzintoquili Siba: </div>
<div class='p'>―¿Para ten tijhualica nochi ya ni? </div>
<div class='p'>Huan Siba quinanquili: </div>
<div class='p'>―Ni burrojme niquinhualicatoc para ma ipan tejcoca mochan ehuani, huan ni pantzi para ma quicuaca mosoldados, huan ni xocomecat iayo nojquiya para ma quiica cati siyahuij ipan huactoc tali. </div>
<div class='p'>
<span class="verse" id="S216_3">3&#160;</span>Huan David quiilhui Siba: </div>
<div class='p'>―¿Huan canque itztoc Mefi Boset, moteco? </div>
<div class='p'>Huan Siba quinanquili: </div>
<div class='p'>―Mocajqui Jerusalén, pampa quiijto ama huelis mochihuas tanahuatijquet. Huan quej nopa sempa moaxcatis itanahuatilis ihueyi tata. </div>
<div class='p'>
<span class="verse" id="S216_4">4&#160;</span>Huan David quiilhui Siba: </div>
<div class='p'>―Huajca na nimitzmactilía ama nochi cati iaxca Mefi Boset. </div>
<div class='p'>Huan Siba mohuijtzonqui hasta talchi iixpa quej quihueyitepanitayaya. Huan quitascamatqui huan yajqui. </div>
<div class='s'>Se tacat ten altepet Bahurim quitelchijqui David </div>
<div class='p'>
<span class="verse" id="S216_5">5&#160;</span>Teipa Tanahuatijquet David huan nochi cati itztoyaj nejnenque ihuaya hasta ajsitoj ipan se altepet itoca Bahurim. Huan nopona quisqui se tacat cati eliyaya se iteixmatca mijcatzi Saúl huan itoca eliyaya Simei huan elqui icone Gera. Huan nopa tacat Simei quitelchihuayaya, 
<span class="verse" id="S216_6">6&#160;</span>huan quimajcahuiliyaya tet Tanahuatijquet David huan nochi itequipanojcahua cati ihuaya yahuiyayaj. Nojquiya quinmajcahuiliyaya tet nopa huejhueyi soldados cati quimocuitahuiyayaj David ipan sese lado. 
<span class="verse" id="S216_7">7&#160;</span>Huan ya quitelchihuayaya Tanahuatijquet David huan quiilhuiyaya: </div>
<div class='p'>―¡Xiya, xiya tifiero tacat! ¡Titemictijquet! 
<span class="verse" id="S216_8">8&#160;</span>TOTECO mitzcuepilijtoc pampa tiquinmicti ichaj ehuani Saúl, huan timocuili itanahuatil huan nochi cati eliyaya iaxca. Huajca yeca ama TOTECO quimacatoc motanahuatil mocone, Absalón, pampa tifiero huan tijtoyajqui miyac esti. </div>
<div class='p'>
<span class="verse" id="S216_9">9&#160;</span>Teipa Abisai, icone Sarvia, quiilhui Tanahuatijquet David: </div>
<div class='p'>―Techcahuili ma nijquechtzontequiti ne huihui tacat. ¿Para ten yaya cati itztoya quej se chichi cati mictoc ma mitztelchihua quej ni? Ta titanahuatijquet. </div>
<div class='p'>
<span class="verse" id="S216_10">10&#160;</span>Huan David quinanquili: </div>
<div class='p'>―¡Amo! Amo ximocalaquica ipan ni tamanti, aniconehua Sarvia. Huelis TOTECO quiilhuijtoc ma nechtelchihua. Huan sinta quej nopa, ¿ajquiya tojuanti para tiquilhuise ma amo quichihua? </div>
<div class='p'>
<span class="verse" id="S216_11">11&#160;</span>Huan David quiilhui Abisai huan nochi itequipanojcahua: </div>
<div class='p'>―Xiquitaca, Absalón nocone cati quisqui ipan notacayo quinequi nechmictis, pero ni tacat cati iixhui Benjamín cati amo quema itztoya tohuaya san nechtelchihua. Amo teno xijchihuilica pampa huelis TOTECO quinahuatijtoc ma quichihua. 
<span class="verse" id="S216_12">12&#160;</span>Huan teipa huelis TOTECO nechitas para amo notajtacol nopa tamanti cati ica nechtelchihuayaya huan huajca, quena, Toteco nechtiochihuas por ni tatelchihualisti cati ama nijpanti. </div>
<div class='p'>
<span class="verse" id="S216_13">13&#160;</span>Huan David huan nochi itequipanojcahua panotiyajque ipan iniojhui, huan nopa tacat Simei quintoquilijtiyajqui ipan se lado ten se tepet. Huan quintelchijtiyajqui, huan quinmajcahuilijtiyajqui tet huan taltepocti. 
<span class="verse" id="S216_14">14&#160;</span>Huan Tanahuatijquet David huan nochi imasehualhua ajsitoj campa yahuiyayaj tahuel siyajtoque huan mocajque nopona se quentzi para mosiyajquetzase. </div>
<div class='s'>Absalón quitanqui altepet Jerusalén </div>
<div class='p'>
<span class="verse" id="S216_15">15&#160;</span>Huan Absalón huan nochi nopa tacame cati itztoyaj ihuaya calajque ipan Jerusalén, huan Ahitofel itztoya inihuaya. 
<span class="verse" id="S216_16">16&#160;</span>Huan Husai ihuampo David quinamiquito Absalón huan quihueyichijqui huan quiilhui: </div>
<div class='p'>―Xihuejcahua xiitzto, titotanahuatijca. </div>
<div class='p'>
<span class="verse" id="S216_17">17&#160;</span>Huan Absalón quiilhui: </div>
<div class='p'>―¿Quej nopa tijtascamati mohuampo David? ¿Para ten amo tiyajqui ihuaya? </div>
<div class='p'>
<span class="verse" id="S216_18">18&#160;</span>Huan Husai quiilhui Absalón: </div>
<div class='p'>―¡Amo! Amo nihueli pampa na nimocahuas mohuaya ta. Mitztapejpenijtoc TOTECO, huan ni masehualme nica huan nochi israelitame campa hueli para tielis titanahuatijquet. 
<span class="verse" id="S216_19">19&#160;</span>Huajca ¿para ten amo nimitztequipanos? ¿Amo quinamiqui nimitzpalehuis ta cati tiicone David? Quena, quej nijtequipano motata David, nojquiya nimitztequipanos ta. </div>
<div class='p'>
<span class="verse" id="S216_20">20&#160;</span>Huan teipa Absalón yajqui quiitato Ahitofel cati teconsejomaca huan quiilhui: </div>
<div class='p'>―Techilhui taya nijchihuas. </div>
<div class='p'>
<span class="verse" id="S216_21">21&#160;</span>Huan Ahitofel quiilhui: </div>
<div class='p'>―Xicochi inihuaya isihuajhua motata David cati quincajtoc para quimocuitahuise nopa caltanahuatili. Huan quej nopa nochi israelitame quimatise para tahuel tijcualancamacatoc motata huan ayecmo hueli anmoyoltalise. Huan huajca nochi cati mitztoquilíaj más moyolchicahuase. </div>
<div class='p'>
<span class="verse" id="S216_22">22&#160;</span>Huajca imasehualhua quichijque seyoc cuarto para Absalón iixco ichaj David. Nopona Absalón cochqui inihuaya isihuajhua itata huan nochi israelitame quiitaque. 
<span class="verse" id="S216_23">23&#160;</span>Huan Absalón quichihuayaya nochi cati Ahitofel quiilhuiyaya quej itata, David, nojquiya quichijqui. Pampa nochi icamanal Ahitofel elqui temachti quej quistosquía ipan icamac Toteco Dios.  </div>
<div class='psalmlabel' id='S217_0'> 17</div>
<div class='s'>Husai amo quicahuili Ahitofel ma quimicti David </div>
<div class='p'>
<span class="verse" id="S217_1">1&#160;</span>Huan nojquiya Ahitofel quiilhui Absalón: </div>
<div class='p'>―Techcahuili ma niquinhuicas 12 mil soldados huan tijtemose David ni yohuali. 
<span class="verse" id="S217_2">2&#160;</span>Nicajsis quema ya siyajtos huan amo quipiyas fuerza para momanahuis. Huan nopa tacame cati itztoque ihuaya momajmatise huan cholose huan huajca nijmictis san David. 
<span class="verse" id="S217_3">3&#160;</span>Huan niquincuepas nochi imasehualhua ica ta, huan moyoltalise huan oncas paquilisti. Pampa nochi israelitame mitztoquilise sinta ayecmo itztos David. </div>
<div class='p'>
<span class="verse" id="S217_4">4&#160;</span>Huan Absalón huan nochi nopa huehue tacame quiijtojque para cuali cati Ahitofel quiijtojtoya para quichihuas. </div>
<div class='p'>
<span class="verse" id="S217_5">5&#160;</span>Pero Absalón quiijto: </div>
<div class='p'>―Ma tijnotzase nojquiya Husai ten ichaj ehuani Arquita, huan tijcaquise taya consejo techmacas ica cati quiijtojtoc Ahitofel. </div>
<div class='p'>
<span class="verse" id="S217_6">6&#160;</span>Huan Husai ajsico huan Absalón quiilhui: </div>
<div class='p'>―Ahitofel quiijtojtoc para quej ni tijchihuase. ¿Quenicatza timoilhuía ta? ¿Cuali tijchihuase o amo? </div>
<div class='p'>
<span class="verse" id="S217_7">7&#160;</span>Huan Husai quinanquili: </div>
<div class='p'>―Nimoilhuía para ni huelta huelis amo cuali cati Ahitofel quiijtojtoc. 
<span class="verse" id="S217_8">8&#160;</span>Tijmati motata, huan nochi nopa soldados cati itztoque ihuaya, tahuel mosemacaj. Nimantzi tahuel cualanise quej se tenan osa cati itztoc cuatita huan quicuilijtoque iconehua. Motata quipanotoc miyac tatehuilisti huan tahuel quimati quenicatza tatehuis. Yaya amo cochi campa itztoque nopa sequinoc imasehualhua. 
<span class="verse" id="S217_9">9&#160;</span>Niquita para ya motatijtoc ipan se ostot o se lugar ixtacatzi, huan sinta yasquíaj mosoldados ama quitemotij, yaya quisas huan quintetzopas huan quinmictis. Huan nimantzi nochi quicaquise nopa camanali para quinmictijque ta momasehualhua. 
<span class="verse" id="S217_10">10&#160;</span>Huan moyolmajmatise momasehualhua, masque ama tahuel motemacaj huan quipiyaj iniyolo quej se tecuani. Sinta moyolmajmatise, ayecmo quinequise tatehuise pampa nochi israelitame quimatij para motata tahuel quipiya tetili huan isoldados nojquiya. 
<span class="verse" id="S217_11">11&#160;</span>Na nimitzilhuía para achtohui xiquinsentili nochi israelita soldados ten campa hueli. Xiquinsentili cati itztoque ipan altepeme ten tali Dan ica huejcapa hasta cati itztoque ipan altepet Beerseba ica tatzinta. Huan ica ya nopa, quena, tiquinpiyas tahuel miyac mosoldados quej imiyaca xali iteno hueyi at, huan ta tiquinyacanas ipan tatehuilisti. 
<span class="verse" id="S217_12">12&#160;</span>Huan quej nopa, quena, tijpantitij motata ipan cati hueli lugar campa itztos, huan tiquintetzopatij quej quema huetzi ajhuechti ipan nochi cati onca. Huan quej nopa nochi tiquinmictise. Huan amo aqui mocahuas yoltoc, yon motata. 
<span class="verse" id="S217_13">13&#160;</span>Huan sinta inijuanti motatitij ipan se altepet, tiyase tinochi ica lazo hasta tijsosolose nopa tepamit huan tijtilanase sesen tet cati eliyaya ipan nopa tepamit hasta campa tamayamit. Amo tijcahuase yon se tet cati mosehuijtos ipan seyoc. </div>
<div class='p'>
<span class="verse" id="S217_14">14&#160;</span>Huajca Absalón huan nochi nopa israelitame quiijtojque para más cuali cati Husai quiijtojtoya huan amo cati Ahitofel quiijtojtoya. Pampa TOTECO quichijtoya para amo quipatiitasquíaj cati Ahitofel quiijtojtoya para ma huala cati fiero ipan Absalón. </div>
<div class='p'>
<span class="verse" id="S217_15">15&#160;</span>Huan Husai quinilhuito nopa totajtzitzi Sadoc huan Abiatar nopa camanali ica cati Ahitofel quiconsejomacac ma quichihuaca Absalón huan nopa huehue tacame ten Israel. Nojquiya Husai quinilhui cati ya iseli quinilhuijtoya ma quichihuaca. 
<span class="verse" id="S217_16">16&#160;</span>Huan nojquiya quinilhui: </div>
<div class='p'>―Xijtitanica se acajya nimantzi para ma quiilhuiti David ma amo mocahuaca nopona, pero ma quiixcotonaca hueyat Jordán. Pampa sinta amo, quimictise totanahuatijca huan nochi masehualme cati itztoque ihuaya. </div>
<div class='p'>
<span class="verse" id="S217_17">17&#160;</span>Huan Jonatán huan Ahimaas mocahuayayaj altepeteno campa itoca En Rogel para amo aqui quinitasquía sinta calaquiyayaj Jerusalén. Huan ya quisencajtoyaj para se sihua tequipanojquet ma quinmacati camanali, huan inijuanti quiyolmelahuasquíaj Tanahuatijquet David. 
<span class="verse" id="S217_18">18&#160;</span>Pero quema Jonatán huan Ahimaas quisque ten En Rogel para quiilhuitij David, se telpocat quinitac huan yajqui quiilhuito Absalón. Huajca nopa telpocame moisihuiltijque huan ajsitoj ichaj se tacat ipan altepet Bahurim cati quipiyayaya icalixpa se ameli cati amo quipiyayaya at. Huan nopona calajque huan motatijque. 
<span class="verse" id="S217_19">19&#160;</span>Huan isihua nopa tacat quitentzajqui nopa ameli huan ipani quihuatzqui trigo. Huan amo aqui quimatqui sinta itztoyaj amelco. 
<span class="verse" id="S217_20">20&#160;</span>Huan quema ajsicoj isoldados Absalón huan quitatzintoquilijque nopa sihuat: </div>
<div class='p'>―¿Canque itztoque Ahimaas huan Jonatán? </div>
<div class='p'>Huan nopa sihuat quiijto: </div>
<div class='p'>―Ya quiixcotonque nopa pilatajtzi huan yajque. </div>
<div class='p'>Huajca nopa soldados yajque quintemotoj, pero amo quinpantijque. Huan sempa tacuepilijque Jerusalén. </div>
<div class='p'>
<span class="verse" id="S217_21">21&#160;</span>Huajca teipa Jonatán huan Ahimaas quisque huan yajque quiilhuitoj David para ma quisaca huan ma quiixcotonaca hueyat Jordán pampa Ahitofel quinequiyaya para nopa yohuali yasquía quinmictiti. 
<span class="verse" id="S217_22">22&#160;</span>Huajca nimantzi David huan nochi cati itztoyaj ihuaya quisque huan quiixcotonque hueyat Jordán. Huan quema tanesqui nochi ya itztoyaj seyoc nali, huan amo aqui mocajtoya. </div>
<div class='p'>
<span class="verse" id="S217_23">23&#160;</span>Huan quema Ahitofel quiitac para Absalón amo quichijqui cati ya quiilhuijtoya ma quichihua, tejcoc ipan iburro, huan yajqui ichaj ipan ialtepe. Teipa quicualtali nochi tamanti huan moquechcuapiloto huan mijqui. Huan quitalpachojque campa itata quitalpachojtoyaj. </div>
<div class='s'>David ipan Mahanaim </div>
<div class='p'>
<span class="verse" id="S217_24">24&#160;</span>Huan David ajsito altepet Mahanaim. Huan Absalón huan nochi nopa israelita soldados cati mosentilijtoyaj ihuaya quiixcotonque hueyat Jordán para quitoquilise. 
<span class="verse" id="S217_25">25&#160;</span>Huan Absalón quitalijtoya Amasa ma quinyacana isoldados ipataca Joab cati quinyacanayaya isoldados David. (Inana Joab eliyaya Sarvia. Huan Sarvia quipixqui se isihua icni cati itoca Nahas cati quipixqui se iichpoca cati itoca eliyaya Abigail. Huan se ismaelita tacat itoca Itra quiconemacac Abigail huan quej nopa tacatqui Amasa. Huajca Amasa eliyaya imachicni Joab.) </div>
<div class='p'>
<span class="verse" id="S217_26">26&#160;</span>Huan Absalón huan nochi israelita soldados mochihuatoj ipan tali Galaad. 
<span class="verse" id="S217_27">27&#160;</span>Quema David ajsito altepet Mahanaim nimantzi quinamiquicoj Sobi, Maquir huan Barzilai cati quihualiquiliyayaj miyac tamanti. (Sobi elqui se amonita tacat cati eliyaya icone Nahas ipan altepet Rabá. Huan Maquir eliyaya icone Amiel ten altepet Lodebar. Huan Barzilai ehua altepet Rogelim ipan tali Galaad.) 
<span class="verse" id="S217_28">28&#160;</span>Huan inijuanti quihualiquiliyayaj tapechme, tazas, chachapali, trigo, cebada, harina, huan sinti cacatztic, et, lentejas, 
<span class="verse" id="S217_29">29&#160;</span>necti, manteca, queso huan borregojme. Huan nochi quihualiquilijque David huan imasehualhua para ma quicuaca, pampa moilhuiyayaj; huelis mayanaj, huan siyahuij, huan amiquij, pampa panoque ipan nopa huactoc tali campa amo teno onca.  </div>
<div class='psalmlabel' id='S218_0'> 18</div>
<div class='s'>David mocualtali para tatehuilisti </div>
<div class='p'>
<span class="verse" id="S218_1">1&#160;</span>Huan David quincualtali nochi isoldados cati ihuaya itztoyaj huan quintali tayacanani ipan sesen mil soldados huan ipan sesen cien soldados. 
<span class="verse" id="S218_2">2&#160;</span>Huan teipa David quinxelo isoldados cati itztoyaj ihuaya ica eyi pamit. Huan Joab quitali ma quinyacana se pamit, huan seyoc pamit quimacac Abisai cati eliyaya icone Sarvia huan iicni Joab para ma quinyacana, huan ne seyoc pamit quimacac Itai, nopa geteo tacat. Huan Tanahuatijquet David quinilhui: </div>
<div class='p'>―Na nojquiya niyas nitatehuiti amohuaya. </div>
<div class='p'>
<span class="verse" id="S218_3">3&#160;</span>Pero inijuanti quinanquilijque: </div>
<div class='p'>―¡Amo! Amo xiya, pampa tocualancaitacahua amo techchihuilise cuenta. Sinta ticholose o techmictise miyac ten tojuanti, amo teno. Inijuanti san mitztemohuaj ta para mitzmictise. Huan ta tahuel miyac mopati. Mopati quej 10 mil ten tojuanti. Más cuali ximocahua nica para techtitanilis tapalehuili sinta monequis. </div>
<div class='p'>
<span class="verse" id="S218_4">4&#160;</span>Huan David quinilhui: </div>
<div class='p'>―Cualtitoc, nijchihuas cati amojuanti anquiitaj para cuali. </div>
<div class='p'>Huan David ijcatoya campa caltemit ipan itepa nopa altepet huan nochi isoldados pejque quisaj ica pamit para tatehuise. Sequij pamit quihuicayayaj 100 soldados huan sequij se mil. </div>
<div class='p'>
<span class="verse" id="S218_5">5&#160;</span>Huan David quinilhui nopa tayacanani Joab, Abisai huan Itai: </div>
<div class='p'>―Sinta antechicnelíaj, xijmocuitahuica notelpoca Absalón. </div>
<div class='p'>Huan nochi nopa masehualme quicajque cati David quinnahuatijtoya nopa tayacanca soldados ten Absalón. </div>
<div class='p'>
<span class="verse" id="S218_6">6&#160;</span>Huan yajque nochi isoldados David huan monamijque inihuaya nopa israelitame cati isoldados Absalón ipan se cuatitamit ipan tali Efraín. 
<span class="verse" id="S218_7">7&#160;</span>Huan isoldados David quintanque nopa sequinoc israelita soldados ipan se hueyi tatehuilisti cati nelía chicahuac. Huan quinmictijque 20 mil ten inijuanti. 
<span class="verse" id="S218_8">8&#160;</span>Huan nochi nopa soldados cati motehuiyayaj mosemantoyaj ipan nochi nopa hueyi cuatitamit cati ajsi campa hueli ipan nopa tali. Huan más miyaqui mijque pampa mococojque ipan nopa cuatitamit cati fiero, huan amo quej cati mijque ica teposti. </div>
<div class='p'>
<span class="verse" id="S218_9">9&#160;</span>Huan Absalón yahuiyaya ipan se macho huan monamijqui inihuaya isoldados David. Huan quinejqui mochololtis, pero nopa macho calajqui itantita se ahua cuahuit cati quipiyayaya miyac imacuayohua. Huan nopona Absalón cuatacanqui itzonteco huan mocajqui cuapilijtoc huejcapa huan imacho yajqui iseli. 
<span class="verse" id="S218_10">10&#160;</span>Huan se ten isoldado David quiitac huan quiilhuito Joab: </div>
<div class='p'>―Na niquitztoc Absalón cuapilijtoc ipan se ahua cuahuit. </div>
<div class='p'>
<span class="verse" id="S218_11">11&#160;</span>Huan Joab quinanquili: </div>
<div class='p'>―Sinta tiquitac, ¿para ten amo tijmicti? Na nimitztaxtahuijtosquía ica 10 tomi ten plata, huan nimitzmacatosquía se motzinquechilpica para tielis se tayacanquet. </div>
<div class='p'>
<span class="verse" id="S218_12">12&#160;</span>Huan nopa tacat quinanquili Joab: </div>
<div class='p'>―Masque techmacatosquía mil tomi ten plata, amo nijmictisquía pampa nochi tojuanti tijcajque quema David mitzilhui ta, huan Abisai, huan Itai para ma tijmocuitahuica Absalón. 
<span class="verse" id="S218_13">13&#160;</span>Huan sinta nijmictijtosquía, Tanahuatijquet David nimantzi quimajtosquía para na nijchijqui huan ta moseli techtatelhuijtosquía. </div>
<div class='p'>
<span class="verse" id="S218_14">14&#160;</span>Huajca Joab quiijto: </div>
<div class='p'>―Ayecmo nimochiyas más nica. </div>
<div class='p'>Huan Joab quicuitejqui eyi cuachoso huan yajqui campa cuatacantoya Absalón huan quicalaquili nochi eyi ipan iyolixco quema noja itztoya ipan nopa ahua cuahuit. 
<span class="verse" id="S218_15">15&#160;</span>Huan teipa ajsicoj majtacti telpocame cati quihuicayayaj iteposyolixtzajca Joab, huan inijuanti quimictijque Absalón. </div>
<div class='p'>
<span class="verse" id="S218_16">16&#160;</span>Huan Joab tanahuati ma quipitzaca nopa tapitzali, huan quej nopa quinquetzqui isoldados para ma ayecmo tatehuicaj para amo miquise sequinoc. 
<span class="verse" id="S218_17">17&#160;</span>Huan quitananque itacayo Absalón huan quitalijque ipan se hueyi ostot cati eltoya ipan nopa cuatitamit. Huan ipani quimontonojque miyac tet. Huan nochi nopa israelita soldados cati ihuaya motalijtoyaj Absalón cholojtejque huan yajque ininchajchaj. </div>
<div class='p'>
<span class="verse" id="S218_18">18&#160;</span>Huan quema noja itztoya Absalón, tanahuati ma quiquetzaca quej se teteyot cati hueyi ten ya campa nopa Tamayamit ten Tanahuatiani. Huan cati quichijchijqui quipixqui se tajcuiloli ica itoca. Huan nochi quitocaxtalijque “iteteyo Absalón” huan hasta ama quej nopa quitocaxtíaj. Absalón quiijto quichijqui ya nopa pampa amo quipixtoya se oquichpil para quihuicas itoca quema miquis. </div>
<div class='p'>
<span class="verse" id="S218_19">19&#160;</span>Huan Ahimaas, icone Sadoc, quiilhui Joab: </div>
<div class='p'>―Techcahuili ma nimotalo huan niquilhuiti David para TOTECO ya quimanahuijtoc ten icualancaitacahua. </div>
<div class='p'>
<span class="verse" id="S218_20">20&#160;</span>Huan Joab quinanquili: </div>
<div class='p'>―¡Amo! Amo ta cati tijhuicas camanali ama, pero seyoc tonali, quena. Ama monequi seyoc quiyolmelahuati para mictoc icone nopa tanahuatijquet, pampa amo paquis ica nopa camanali. </div>
<div class='p'>
<span class="verse" id="S218_21">21&#160;</span>Huan Joab quiilhui se tacat ten tali Etiopía: </div>
<div class='p'>―Xiquilhuiti David nochi ten panotoc. </div>
<div class='p'>Huan nopa tacat ten Etiopía mohuijtzonqui iixpa Joab huan motalojtejqui. 
<span class="verse" id="S218_22">22&#160;</span>Huajca Ahimaas, icone Sadoc, sempa quiilhuico: </div>
<div class='p'>―Techcahuili ma nimotali para nimotalos iica ne tacat cati yahui. </div>
<div class='p'>Huan Joab quinanquili: </div>
<div class='p'>―¿Para ten tijnequi tiyas? Amo teno tijtanis ica cati tiquijtoti. </div>
<div class='p'>
<span class="verse" id="S218_23">23&#160;</span>Huan Ahimaas tananquili: </div>
<div class='p'>―Masque amo teno nijtanis, na nijnequi niyas. </div>
<div class='p'>Huajca Joab quiilhui: </div>
<div class='p'>―Huajca xiya. </div>
<div class='p'>Huan Ahimaas motalojtiyajqui ipan seyoc ojti campa tamayamit huan quitanqui nopa Etiopía tacat. 
<span class="verse" id="S218_24">24&#160;</span>Huan David mosehuijtoya campa nopa caltemit ipan nopa tepamit cati más tatajco ipan ne altepet. Huan nopa tacat cati quimocuitahuiyaya nopa altepet itztoya tepanixco huan quiitac se tacat cati motalojtihualayaya iseli. 
<span class="verse" id="S218_25">25&#160;</span>Huajca quiilhui Tanahuatijquet David. Huan David quiilhui: </div>
<div class='p'>―Sinta huala iseli, huelis quihualica se cuali camanali. </div>
<div class='p'>Huan quema monechcahuiyaya nopa motalojquet, 
<span class="verse" id="S218_26">26&#160;</span>nopa tacat cati quimocuitahuiyaya altepet sempa quiitac para seyoc motalojtihualayaya huan nojquiya iseli, huajca quitzajtzili cati quimocuitahuiyaya caltemit ipan tepamit: </div>
<div class='p'>―Seyoc tacat motalojtihuala iseli. </div>
<div class='p'>Huan Tanahuatijquet David quicajqui huan quiijto: </div>
<div class='p'>―Huelis quihualica se cuali camanali. </div>
<div class='p'>
<span class="verse" id="S218_27">27&#160;</span>Huan nopa tachixquet quiijto: </div>
<div class='p'>―Cati tayacana motalohua senijqui Ahimaas, icone Sadoc. </div>
<div class='p'>Huan David quinanquili: </div>
<div class='p'>―Ahimaas yaya se cuali tacat huan temachti quihualica cati cuali. </div>
<div class='p'>
<span class="verse" id="S218_28">28&#160;</span>Huan Ahimaas ajsico campa itztoya Tanahuatijquet David huan mohuijtzonqui hasta talchi, huan quitajpalo huan quiilhui: </div>
<div class='p'>―Ma tijtascamatica TOTECO yaya cati moDios pampa mitzmanahuijtoc inimaco mocualancaitacahua cati momatanantoyaj para mitztehuise. </div>
<div class='p'>
<span class="verse" id="S218_29">29&#160;</span>Huan Tanahuatijquet David quiilhui Ahimaas: </div>
<div class='p'>―¿Quenicatza itztoc Absalón? </div>
<div class='p'>Huan ya quinanquili: </div>
<div class='p'>―Amo nijmati, pampa quema Joab techtitanqui niquinitac miyaqui motananayayaj, pero amo nijmatqui taya panotoc. </div>
<div class='p'>
<span class="verse" id="S218_30">30&#160;</span>Huajca Tanahuatijquet David quiilhui: </div>
<div class='p'>―Ximochiya huan ximoquetza nopona. </div>
<div class='p'>
<span class="verse" id="S218_31">31&#160;</span>Huan ipan nopa talojtzi ajsico nopa tacat ten tali Etiopía huan quiilhui Tanahuatijquet David: </div>
<div class='p'>―Nijhualica se cuali camanali. Toteco mitzmanahuijtoc ten nochi mocualancaitacahua. </div>
<div class='p'>
<span class="verse" id="S218_32">32&#160;</span>Huan nopa tanahuatijquet quitatzintoquili: </div>
<div class='p'>―¿Itztoc cuali notelpoca Absalón? </div>
<div class='p'>Huan nopa tacat quinanquili: </div>
<div class='p'>―Nelcuali elisquía sinta nochi mocualancaitacahua cati teipa motananase mocahuase mictoque quej ama panoc ica Absalón. </div>
<div class='p'>
<span class="verse" id="S218_33">33&#160;</span>Huan nopa tanahuatijquet tahuel moyoltequipacho huan tejcoc ipan icuarto itzompac nopa caltemit huan tahuel mochoquili. Huan quiijtojtiyajqui: “Nocone Absalón, nocone Absalón. Nipaquisquía sinta na nimictosquía quej mopataca.”  </div>
<div class='psalmlabel' id='S219_0'> 19</div>
<div class='s'>Joab Quiyoltali David </div>
<div class='p'>
<span class="verse" id="S219_1">1&#160;</span>Huan quiilhuitoj Joab para Tanahuatijquet David tahuel motequipachohuayaya huan quichoquiliyaya icone, Absalón. 
<span class="verse" id="S219_2">2&#160;</span>Huan nochi nopa tacame quimatque para David tahuel mocuesohuayaya, huajca inijuanti nojquiya tahuel mocuesojque. 
<span class="verse" id="S219_3">3&#160;</span>Huan nochi nopa soldados calajque ipan nopa altepet ixtacatzi huan ica pinahualisti quej mochololtijtosquíaj ipan se tatehuilisti. 
<span class="verse" id="S219_4">4&#160;</span>Huan nopa tanahuatijquet moixtzajqui huan chocayaya chicahuac huan quiijtohuayaya: “Absalón nocone, Absalón nocone, nocone.” </div>
<div class='p'>
<span class="verse" id="S219_5">5&#160;</span>Huan Joab hualajqui quiitaco Tanahuatijquet David huan quiilhui: </div>
<div class='p'>―Tanahuatijquet, ama tahuel techpinahualtijtoc nochi cati timitztequipanohuaj. Tojuanti timitzmanahuilijtoque monemilis ten mocualancaitacahua huan tiquinmanahuijtoque moconehua, huan nochi mosihuajhua huan moompaca sihuajhua. Huan ama ta techchihua quej tijchijtosquíaj se hueyi tajtacoli. 
<span class="verse" id="S219_6">6&#160;</span>Tiquinicnelía cati mitzcualancaitaj huan tojuanti cati timitzicnelíaj, techcualancaita. Technextilijtoc ama para amo teno topati moixpa huan achi más tipactosquía sinta nochi techmictijtosquíaj huan san Absalón itztosquía. 
<span class="verse" id="S219_7">7&#160;</span>Na nimitzilhuía monequi xiquisa huan xiquinyolchicahua mosoldados pampa sinta amo tijchihuas, temachti amo mocahuas yon se ten inijuanti ni yohuali mohuaya. Huan sinta nochi mitzcajtehuase elis más fiero que nochi nopa tequipacholi cati mitzajsitihualajtoc ipan nochi monemilis hasta quema ticonetzi tieliyaya huan hasta ama. </div>
<div class='p'>
<span class="verse" id="S219_8">8&#160;</span>Huajca David quisqui huan mosehui campa caltemit ten nopa altepet, huan nochi nopa soldados huan altepet ehuani quicajque para Tanahuatijquet David mosehuijtoya campa nopa caltemit. Huajca nimantzi hualajque nochi inijuanti quiitacoj huan David quinseli ica yejyectzi. Huan nopa israelitame cati itztoyaj ihuaya Absalón cholojque hasta ininchajchaj. </div>
<div class='s'>David tacuepili altepet Jerusalén </div>
<div class='p'>
<span class="verse" id="S219_9-10">9-10&#160;</span>Huan campa hueli ipan tali Israel ica huejcapa israelitame mocamanalhuiyayaj huan quiijtohuayayaj: “David techmanahuijtoc ten tocualancaitacahua nopa filisteos, pero quema tijtalijque Absalón quej totanahuatijca, ya quiquixti David. Pero ama mijqui Absalón ipan tatehuilisti. Huajca ¿para ten tijchiyaj? ¿Para ten amo tiquilhuíaj David para ma huala para sempa elis totanahuatijca?” </div>
<div class='p'>
<span class="verse" id="S219_11">11&#160;</span>Huan quicajqui Tanahuatijquet David, huan huajca quititanqui se ma quinilhuiti ni camanali Sadoc huan Abiatar nopa totajtzitzi cati eliyayaj tayacanani ipan tali Judá ica tatzinta. Quinilhui: “Xiquincamanalhuica nopa huehue tacame ipan tali Judá huan xiquintatzintoquilica para ten amo technotztoque para ma nihuala para sempa nielis tanahuatijquet huan niitztos ipan nocaltanahuatil ipan tali Judá. Pampa nochi israelitame cati itztoque ica huejcapa quinequij sempa ma nieli inintanahuatijca huan san amojuanti ayemo teno anquiijtohuaj. 
<span class="verse" id="S219_12">12&#160;</span>Xiquinilhuica nopa tali Judá ehuani para inijuanti noicnihua huan san se tonacayo huan toeso. Amo quinamiqui technotzase hasta teipa para ma nitacuepili ipan nochaj ipan inintal. 
<span class="verse" id="S219_13">13&#160;</span>Nojquiya xiquilhuica Amasa cati eliyaya tayacanquet ten isoldados Absalón para nijtalis para quinyacanas nosoldados huan amo Joab, pampa Amasa nomachcone. Xiquilhuica ma Toteco Dios techtatzacuilti sinta amo nijchihuas cati niquilhuijtoc.” Quej nopa quiijto David. </div>
<div class='p'>
<span class="verse" id="S219_14">14&#160;</span>Huan quema Amasa cati achtohuiya quinyacanqui isoldados Absalón quicajqui para quichihuas David itayacanca ten nochi isoldados, huajca pejqui quinyoltalía nochi israelitame ipan tali Judá para ma quinotzaca David. Huan ica san se iniyolo quintitanqui ma quiilhuitij David huan nochi cati ihuaya itztoyaj ma tacuepilica ipan Jerusalén. 
<span class="verse" id="S219_15">15&#160;</span>Huajca Tanahuatijquet David quistejqui ica imasehualhua para tacuepilise Jerusalén, huan quema ajsitoj campa quiixcotonase hueyat Jordán, nesiyaya quej nochi tali Judá ehuani san sejco hualajtoyaj tali Gilgal para quinamiquise David huan quej nopa san sejco panose ipan hueyat. </div>
<div class='p'>
<span class="verse" id="S219_16">16&#160;</span>Huan Simei, nopa tacat cati achtohuiya quisqui ipan altepet Bahurim huan quitelchijqui David ama moisihuilti huan quinamiquico. Huan hualajqui inihuaya nochi nopa israelitame ten tali Judá. Huan Simei cati eliyaya icone Gera huan se iixhui Benjamín, 
<span class="verse" id="S219_17">17&#160;</span>quinhualicayaya se mil tacame cati nojquiya iixhuihua Benjamín. Huan nojquiya ihuaya Simei hualayaya Siba cati achtohuiya elqui itequipanojca Tanahuatijquet Saúl huan quinpixqui 15 iconehua huan 20 itequipanojcahua. Huan nochi inijuanti ajsitoj achtohui ipan hueyat Jordán, 
<span class="verse" id="S219_18">18&#160;</span>huan tequitique chicahuac para quinpanoltijque nochi ichaj ehuani David ipan hueyat Jordán. Huan miyac hueltas quiixcotonque hueyat Jordán para Tanahuatijquet David ma quiita quenicatza inijuanti cuali quitequipanohuayayaj. Huan quema Tanahuatijquet David quiixcotonasnequiyaya nopa hueyat, Simei mohuijtzonqui talchi iixpa, 
<span class="verse" id="S219_19">19&#160;</span>huan quiilhui: </div>
<div class='p'>―Amo techtajtacolti por nopa fiero tamanti cati nijchijqui quema tiquisayaya Jerusalén. Techtapojpolhui huan ayecmo xiquelnamiqui nochi cati nimitzchihuili. 
<span class="verse" id="S219_20">20&#160;</span>Nijmati para tahuel hueyi notajtacol ica ta, huan yeca ama nihualajqui achtohui ten nochi Israel ehuani <a href='#FN1' epub:type='noteref' class='noteref'>*</a> para nimitzseliqui. </div>
<div class='p'>
<span class="verse" id="S219_21">21&#160;</span>Huan Abisai huan iicni cati eliyayaj iconehua Sarvia quiilhuijque Tanahuatijquet David: </div>
<div class='p'>―¿Amo tijnequi ma tijmictica Simei pampa mitztelchijqui ta cati TOTECO mitztapejpenijtoc? </div>
<div class='p'>
<span class="verse" id="S219_22">22&#160;</span>Huan David quinnanquili: </div>
<div class='p'>―¡Amo! Amo quinamiqui para aniconehua Sarvia antechilhuise ma nijchihua cati fiero. ¿Para ten monequi miquis se ipan total Israel? Na nitanahuatijquet ipan Israel huan niquijtohua amo aqui tijmictise. </div>
<div class='p'>
<span class="verse" id="S219_23">23&#160;</span>Huan teipa David quitachili Simei huan quiilhui: </div>
<div class='p'>―Amo ximomajmati, amo timiquis. </div>
<div class='p'>
<span class="verse" id="S219_24">24&#160;</span>Huan nojquiya Mefi Boset quinamiquico Tanahuatijquet David, ya cati iixhui mijcatzi Saúl. Huan Mefi Boset amo moicxipajpactoya, yon amo maltijtoya, yon amo motentzonxintoya, yon amo quipatatoya iyoyo hasta quema David quisqui, huan hasta ama quema ajsitihualayaya ica paquilisti ipan Jerusalén. 
<span class="verse" id="S219_25">25&#160;</span>Huajca David quiilhui: </div>
<div class='p'>―Mefi Boset, ¿para ten amo tiyajqui nohuaya? </div>
<div class='p'>
<span class="verse" id="S219_26">26&#160;</span>Huan Mefi Boset quinanquili: </div>
<div class='p'>―Ay notanahuatijca, Siba notequipanojca nechcajcayajqui. Na nijnahuati ma quisiyajti se burro huan ma techhualiquili para ipan nitejcos para niyas mohuaya, pero nechcajcayajqui huan nechcajtejqui noselti. Tijmati para nimetzcuacho ipan nochi ome nometz. 
<span class="verse" id="S219_27">27&#160;</span>Huan ama techistacahuijtoc moixpa pampa mitzilhuijtoc para amo nijnejqui niyas mohuaya, pero amo cana. Pero ta titanahuatijquet, tijmati nochi quej tielisquía tiiilhuicac ejca Toteco Dios. Huajca xijchihua cati tiquita para quinamiqui ica tojuanti. 
<span class="verse" id="S219_28">28&#160;</span>Pampa tojuanti cati tiichaj ehuani Saúl san quinamiquiyaya techmictijtosquía. Pero techicnelijtoc huan hasta technotzqui para ma niitzto mochaj huan ma nitacua mohuaya mojmosta. Amo teno quinamiqui nimitztajtanis más. </div>
<div class='p'>
<span class="verse" id="S219_29">29&#160;</span>Huan David quinanquili: </div>
<div class='p'>―Amo monequi ticamanaltis más. Ma eli quej niquijtojtoc para Siba huan ta anmotajcoxelhuilise nopa tali. </div>
<div class='p'>
<span class="verse" id="S219_30">30&#160;</span>Huan Mefi Boset quinanquili: </div>
<div class='p'>―Más cuali nochi ma mocuili ya. Na nipaqui miyac san pampa titacuepilijtoc ica cuali ipan mocaltanahuatil. </div>
<div class='p'>
<span class="verse" id="S219_31">31&#160;</span>Huan nojquiya nopa huehue tacat Barzilai hualajqui ten altepet Rogelim ipan tali Galaad huan quipanoc hueyat Jordán hasta seyoc nali ihuaya Tanahuatijquet David. 
<span class="verse" id="S219_32">32&#160;</span>Huan Barzilai ya eliyaya huehuentzi. Quipiyayaya 80 xihuit. Yaya quimacayaya David huan imasehualhua nochi ten ica panose quema mocahuayayaj ipan altepet Mahanaim pampa nelía quipiyayaya tomi. 
<span class="verse" id="S219_33">33&#160;</span>Huan Tanahuatijquet David quiilhui: </div>
<div class='p'>―Nijnequi xiya nohuaya ipan altepet Jerusalén huan nimitzmocuitahuis. </div>
<div class='p'>
<span class="verse" id="S219_34">34&#160;</span>Huan Barzilai quinanquili: </div>
<div class='p'>―Na ayecmo nihuejcahuas para niitztos. ¿Para ten niyas Jerusalén san para nimitztequimacati? 
<span class="verse" id="S219_35">35&#160;</span>Ama ya nijpiya 80 xihuit. Ayecmo hueli nijmati sinta ajhuiyac cati nijcua huan cati niqui. Ayecmo hueli niquincaqui cuali nopa tacame huan sihuame cati huicaj. Huajca ¿para ten nimitzohuijmacati? 
<span class="verse" id="S219_36">36&#160;</span>Na nihualajtoc san para nimitzmacahuaqui nica campa hueyat Jordán. Huajca ¿para ten techtencahuilía ni hueyi tamanti? 
<span class="verse" id="S219_37">37&#160;</span>San techcahuili nitacuepilis ipan noaltepe huan nimiquis nepa campa notatahua mijque, huan nimotalpachos campa inijuanti motalpachojque. Pero nica itztoc nocone Quimam. Ma yahui mohuaya huan xijchihua cati tiquita para cuali. </div>
<div class='p'>
<span class="verse" id="S219_38">38&#160;</span>Huan Tanahuatijquet David quiilhui: </div>
<div class='p'>―Cualtitoc, ma yahui nohuaya Quimam huan nijchihuilis cati nimitzchihuilijtosquía ta. Huan nochi cati tijnequi techtajtanis para nimitzchihuilis, nijchihuas. </div>
<div class='p'>
<span class="verse" id="S219_39">39&#160;</span>Huan quema David huan nochi imasehualhua tamipanoque ipan hueyat Jordán, David quitzoponi Barzilai huan quitiochijqui. Huan Barzilai yajqui ichaj. 
<span class="verse" id="S219_40">40&#160;</span>Huan David nejnentiyajqui hasta altepet Gilgal. Huan ihuaya yajqui Quimam huan nochi nopa tali Judá ehuani huan nechca tajco nopa masehualme ten tali Israel. 
<span class="verse" id="S219_41">41&#160;</span>Huan nochi nopa israelita tacame cati hualajque ten tali Israel ica huejcapa cualanque huan yajque quiitatoj Tanahuatijquet David huan quiilhuijque: </div>
<div class='p'>―¿Para ten san nopa israelita tacame ten tali Judá ica tatzinta quinpanoltijque nochi mochan ehuani huan nochi amotamantzitzi ipan hueyat Jordán? </div>
<div class='p'>
<span class="verse" id="S219_42">42&#160;</span>Huan nochi nopa tacame ten tali Judá tananquilijque: </div>
<div class='p'>―Tojuanti tijchijque nochi pampa ni tanahuatijquet huala ipan san se tohueyi familia ica tojuanti. Yaya iixhui tohuejcapan tata Judá quej tojuanti. ¿Para ten ancualanij ica ya ni? Amo tijtajtanijtoque ma techtaxtahui, yon amo techtamacac. </div>
<div class='p'>
<span class="verse" id="S219_43">43&#160;</span>Huan nopa israelitame ten tali Israel ica huejcapa tananquilijque: </div>
<div class='p'>―Tojuanti achi más toaxca Tanahuatijquet David huan amo amojuanti, pampa tijpiyaj majtacti huejhueyi familias ipan total, huajca majtacti huelta más toaxca. Huan achtohui tojuanti tijnotzque para ma tacuepili ipan ichaj huan amo amojuanti. ¿Para ten techcualancaitztoc huan techiyocacajtoc? </div>
<div class='p'>Huan quej nopa monajnanquilijque, pero nopa israelitame cati tali Judá ehuani camanaltiyayaj más fiero que nopa tali Israel ehuani.  </div>
<div class='psalmlabel' id='S220_0'> 20</div>
<div class='s'>Seba mosisini ica David </div>
<div class='p'>
<span class="verse" id="S220_1">1&#160;</span>Huan ipan nopa tonal itztoya nopona se tacat cati eliyaya fiero inemilis cati itoca Seba cati eliyaya icone Bicri ipan nopa hueyi familia Benjamín. Huan yaya quipitzqui tapitzali huan quinilhui nopa israelitame ten tali Israel: </div>
<div class='q'>“AnIsrael ehuani, xiyaca amochajchaj. </div>
<div class='q'>Ni David cati icone Isaí amo totanahuatijca. </div>
<div class='q'>Amo teno tijselise nica. </div>
<div class='q'>Ma tiyaca tochajchaj ipan total.” </div>
<div class='p'>
<span class="verse" id="S220_2">2&#160;</span>Huan ipan nopa tonali nochi israelitame ten tali Israel ica huejcapa quicajtejque David huan quitoquilijque Seba, icone Bicri. Pero nopa israelitame ten tali Judá ica tatzinta mocajque ihuaya, huan nejnenque ihuaya ten nopa hueyat Jordán hasta Jerusalén. </div>
<div class='p'>
<span class="verse" id="S220_3">3&#160;</span>Huan David ajsito ipan icaltanahuatil, huan tanahuati ma quinpanoltica ipan seyoc cali nopa majtacti iompaca sihuajhua cati quincajtoya para quimocuitahuise icaltanahuatil. Huan David quintali tetequipanohuani para quinmocuitahuise huan mojmosta quinmacayaya inintacualis, pero ayecmo cochqui inihuaya. Nopona mocajque tzactoque iyoca ten nopa tanahuatijquet quej cahual toahuime hasta quema mijque. </div>
<div class='s'>Joab quimicti Amasa </div>
<div class='p'>
<span class="verse" id="S220_4">4&#160;</span>Huan Tanahuatijquet David quinahuati Amasa cati achtohui elqui tayacanquet ten isoldados Absalón huan quiilhui: </div>
<div class='p'>―Xiquinnotzati nochi nopa soldados ten tali Judá para ipan eyi tonati monequi ma mosentilica huan ma monextica nica noixpa. Huan ta nojquiya monequi timonextis. </div>
<div class='p'>
<span class="verse" id="S220_5">5&#160;</span>Huajca Amasa yajqui para quinsentilis nochi nopa soldados ten tali Judá, pero amo huelqui tacuepili ipan nopa tonal quema mocajtoya para tacuepilis. 
<span class="verse" id="S220_6">6&#160;</span>Huan Tanahuatijquet David quiilhui Abisai: </div>
<div class='p'>―Xiquinsentili nochi nosoldados cati nica mocahuaj huan xijtoquili Seba, pampa huelis techchihuilis más fiero que Absalón. Huan sinta calaquis ipan se altepet tzactoc para motatis, elis ohui para tijpantise. </div>
<div class='p'>
<span class="verse" id="S220_7">7&#160;</span>Huajca Joab ica isoldados cati achi más tapejpenilme huan cati quimocuitahuiyayaj nopa tanahuatijquet quisque Jerusalén ica Abisai para quitemotij Seba. 
<span class="verse" id="S220_8">8&#160;</span>Huan quema inijuanti monechcahuiyayaj campa eltoya se hueyi tet ipan altepet Gabaón, monamijque ihuaya Amasa cati quinsentiliyaya isoldados David quej quiilhui. Huan Joab quihuicayaya iyoyo cati nochipa quitequihuiyaya ipan tatehuilisti huan motzinquechilpitoya ica se cinturón cati quipiyayaya campa quiajocuiyaya imacheta ipan icuetax cati amo ohuijti para quiquixtía. Huan quema monechcahui campa Amasa huan mohuijtzonqui, huetzqui imacheta huan quitilanqui. 
<span class="verse" id="S220_9">9&#160;</span>Huan Joab quiilhui Amasa: </div>
<div class='p'>―¿Tiitztoc cuali, noicni? </div>
<div class='p'>Huan quiitzquili itentzo Amasa ica inejmat para quitzoponisquía. </div>
<div class='p'>
<span class="verse" id="S220_10">10&#160;</span>Huan Amasa amo moilhui taya quichihuilisquía Joab. Huan Joab quicalaquili iijtico nopa macheta huan quicuetaxcolquixti. Huan nimantzi mijqui Amasa huan nopona mocajqui huetztoc itacayo. Huan Joab huan iicni, Abisai, nimantzi quistejque para quitemotij Seba. 
<span class="verse" id="S220_11">11&#160;</span>Teipa se isoldado Joab moquetzqui campa eltoya itacayo Amasa huan quiijto: </div>
<div class='p'>―Cati itztoc ihuaya David ma quitoquilica Joab para quitemotij Seba. </div>
<div class='p'>
<span class="verse" id="S220_12">12&#160;</span>Huan Amasa espoltic huetztoya tajco ojti huan nochi cati panoyayaj moquetzayayaj huan quitachiliyayaj. Huan nopa soldado quiitac para nochi moquetzayayaj nopona, huajca quiijcueni itacayo huan quiixtzajqui ica se yoyomit. 
<span class="verse" id="S220_13">13&#160;</span>Huan teipa nochi quitoquilijque Joab. </div>
<div class='p'>
<span class="verse" id="S220_14">14&#160;</span>Huan Seba panoc ipan nochi nopa altepeme ipan tali Israel. Yajqui ipan altepet Abel Bet Maaca hasta ipan nochi inintal ifamilia Barim. Huan miyac mosentilijque ihuaya huan quitoquilijque. 
<span class="verse" id="S220_15">15&#160;</span>Huan ajsicoj Joab huan nochi isoldados David hasta altepet Abel Bet Maaca, huan quiyahualojque nopa altepet huan quimontonojque tet para huelis panose iixco nopa achtohui tepamit. Teipa pejque quisosolohuaj nopa seyoc tepamit cati más tatajco ipan altepet. 
<span class="verse" id="S220_16">16&#160;</span>Huan se sihuat cati talnamiqui cuatzajtzic ipan nopa altepet huan quiijto: </div>
<div class='p'>―Techcaquica, xiquilhuica Joab para nijnequi nijcamanalhuis. </div>
<div class='p'>
<span class="verse" id="S220_17">17&#160;</span>Huan quema Joab monechcahui, nopa sihuat quitatzintoquili: </div>
<div class='p'>―¿Ta tiJoab? </div>
<div class='p'>Huan Joab quinanquili: </div>
<div class='p'>―Quena. </div>
<div class='p'>Huan ya quiilhui: </div>
<div class='p'>―Xijtacaquili cati nimotequipanojca nimitzilhuis. </div>
<div class='p'>Huan Joab quiijto: </div>
<div class='p'>―Cualtitoc. </div>
<div class='p'>
<span class="verse" id="S220_18">18&#160;</span>Huajca nopa sihuat quiijto: </div>
<div class='p'>―Huejcajquiya nochi momatque quiijtohuaj: ‘Cati quinequi quimatis se tenijqui ma tajtani consejo ipan altepet Abel’, huan quej nopa mosencahuayaya nochi cualanti, pampa toaltepe quinpiyayaya masehualme cati talnamiquij. 
<span class="verse" id="S220_19">19&#160;</span>Na niitztoc inihuaya cati quinequij para ma onca tatepanitacayot para totanahuatijca huan para tiitztose ica cuali. Huan ama ta tijnequi tijsosolos toaltepe cati ya tahuel miyac xihuit quipiya. ¿Cuali para tijsosolos cati iaxca TOTECO? </div>
<div class='p'>
<span class="verse" id="S220_20">20&#160;</span>Huan Joab quinanquili nopa sihuat: </div>
<div class='p'>―Amo nijnequi nitasosolos. 
<span class="verse" id="S220_21">21&#160;</span>Pero se tacat cati itoca Seba, icone Bicri huan cati huala ipan nopa cuatitamit ipan tali Efraín motanantoc para quitzontamiltis itanahuatilis Tanahuatijquet David huan yaya calactoc ipan ni altepet. Techmactili huan tijcahuase ni altepet. </div>
<div class='p'>Huan nopa sihuat quinanquili Joab: </div>
<div class='p'>―Cualtitoc, timitzmajcahuilise itzonteco ten ni tepamit. </div>
<div class='p'>
<span class="verse" id="S220_22">22&#160;</span>Huan nopa sihuat ica miyac talnamiquilisti yajqui huan quincamanalhui nochi nopa altepet ehuani. Huan inijuanti quitzontejque itzonteco Seba, icone Bicri, huan quimajcahuilijque Joab. Huan Joab quipitzqui nopa tapitzali para ayecmo ma tatehuica isoldados. Huan quicajque nopa altepet, huan nochi tacuepilijque ininchajchaj. Huan Joab yajqui ipan altepet Jerusalén campa itztoya Tanahuatijquet David. </div>
<div class='s'>Itequipanojcahua David </div>
<div class='r'>(2 S. 8:15-18; 1 Cr. 18:14-17) </div>
<div class='p'>
<span class="verse" id="S220_23">23&#160;</span>Huan Joab quinnahuatiyaya nochi israelita soldados. Huan Benaía cati elqui icone Joiada quinnahuatiyaya nopa soldados cati más tapejpenilme cati quimocuitahuiyayaj nopa tanahuatijquet huan motalohuayayaj ica camanali. 
<span class="verse" id="S220_24">24&#160;</span>Huan Adoram quinnahuatiyaya nopa tacame cati monequiyaya tequitise se quesqui tonati san tapic para quitaxtahuise impuestos nopa tanahuatijquet. Huan Josafat, icone Ahilud, eliyaya cati quiijcuilo sesen tamanti cati panoc ipan itanahuatilis David mojmosta. 
<span class="verse" id="S220_25">25&#160;</span>Huan Seba elqui itajcuilojca, huan Sadoc huan Abiatar eliyaya totajtzitzi. 
<span class="verse" id="S220_26">26&#160;</span>Huan Ira, ten pilaltepetzi Jair, nojquiya eliyaya totajtzi, pero mocajqui san ica David.  </div>
<div class='psalmlabel' id='S221_0'> 21</div>
<div class='s'>Eyi xihuit ten mayanti </div>
<div class='p'>
<span class="verse" id="S221_1">1&#160;</span>Ipan nopa tonali quema David eliyaya tanahuatijquet oncac se hueyi mayanti, huan quej nopa elqui eyi xihuit. Huan David motatajti ica TOTECO huan quitatzintoquili: “¿Ajquiya itajtacol para hualajtoc nopa mayanti?” </div>
<div class='p'>Huan TOTECO quiilhui: “Hualajtoc por itajtacol Saúl huan ichaj ehuani cati quinpacti temictíaj, huan yeca quinmictijque nopa gabaonita masehualme.” </div>
<div class='p'>
<span class="verse" id="S221_2">2&#160;</span>Huajca David quinnotzqui nopa gabaonitame cati noja itztoyaj, huan camanaltic inihuaya. (Nopa gabaonitame amo eliyayaj israelitame. Inijuanti eliyayaj cati noja mocajque ten nopa amorreos. Huejcajquiya nopa israelitame quichijtoyaj se amatajcuiloli inihuaya para amo quinmictisquíaj. Pero Saúl, quena, quinmicti sequij pampa quincualancaitayaya pampa amo israelitame. Amo ejque ipan tali Israel, yon ipan tali Judá.) 
<span class="verse" id="S221_3">3&#160;</span>Huajca David quintatzintoquili nopa gabaonitame: </div>
<div class='p'>―¿Taya huelis nimechchihuilis para quentzi nimechcuepilis por nopa cati fiero amechchihuili Saúl? ¿Taya nimechmacas para antechtapojpolhuise tiisraelitame huan anquitajtanise TOTECO ma techtiochihua sempa? </div>
<div class='p'>
<span class="verse" id="S221_4">4&#160;</span>Huajca nopa gabaonitame quinanquilijque David: </div>
<div class='p'>―Amo tijnequij tomi, yon oro, yon plata, pampa Saúl amo techtahuiquilía ya nopa. Yon amo quinamiqui tipehuase tiquinmictise israelitame por itajtacol. </div>
<div class='p'>Huajca David quinilhui: </div>
<div class='p'>―Huajca ¿techilhuica taya anquiitaj cuali ma nijchihua huan ya nopa nijchihuas? </div>
<div class='p'>
<span class="verse" id="S221_5">5&#160;</span>Huan inijuanti quinanquilijque: </div>
<div class='p'>―Nopa mijcatzi Tanahuatijquet Saúl eliyaya nopa tacat cati quinequiyaya techtamimictis para yon se ten tojuanti amo mocajtosquía tiyoltoque ipan nochi tali Israel. 
<span class="verse" id="S221_6">6&#160;</span>Huajca techmaca chicome iixhuihua ya. Huan tiquincuapilose miyacapa iixpa TOTECO ipan Gabaa cati eliyaya ialtepe Saúl, yaya cati TOTECO achtohui quitapejpeni para elis tanahuatijquet. </div>
<div class='p'>Huajca David quinilhui: </div>
<div class='p'>―Cualtitoc, nimechmacas. </div>
<div class='p'>
<span class="verse" id="S221_7">7&#160;</span>Pero Tanahuatijquet David amo quinmacac Mefi Boset, icone nopa mijcatzi Jonatán huan iixhui nopa mijcatzi Saúl, pampa ica mocajtoya Jonatán iixpa TOTECO para quinmocuitahuis iconehua. 
<span class="verse" id="S221_8">8&#160;</span>Huajca David quinitzqui ome tacame cati eliyayaj iixhuihua Saúl, se itoca Armoni huan seyoc cati nojquiya itoca Mefi Boset. Pero ininana eliyaya Rizpa, iichpoca Aja, se iompaca sihua Saúl. Huan David nojquiya quinitzqui seyoc macuilti iixhuihua Saúl cati eliyayaj itelpocahua iichpoca Saúl cati itoca Mical, huan inintata elqui Adriel, cati eliyaya icone Barzilai nopa meholatita tacat. 
<span class="verse" id="S221_9">9&#160;</span>Huan David nochi quinmactili nopa gabaonitame, huan inijuanti quincuapilojque ipan se tepet iixpa TOTECO. Huan nochi chicome mijque ica sempa quema masehualme sanoc pejtoyaj quipixcaj cebada. </div>
<div class='p'>
<span class="verse" id="S221_10">10&#160;</span>Huan Rizpa, iichpoca Aja, quicuito se yoyomit cati fiero huan quipatajqui ipan se hueyi tet nechca campa quincuapilojtoyaj itelpocahua huan nopona mocajqui. Huan amo quincahuili totome ma monechcahuica tonaya campa inintacayohua, yon tapiyalme ma monechcahuica ica tayohua. Huan quej nopa quichijqui ten quema pejqui pixcaj huan hasta quema pejqui taquiyahui huan nochi quimachilijque para nopa tali ayecmo quihuicayaya tajtacoli iixpa TOTECO. </div>
<div class='p'>
<span class="verse" id="S221_11">11&#160;</span>Huan quiyolmelajque David para Rizpa, cati eltoya se iompaca sihua Saúl, quinmocuitahuiyaya inintacayo itelpocahua, 
<span class="verse" id="S221_12-14">12-14&#160;</span>huajca David tanahuati ma quintalpachoca ipan altepet Zela ipan tali Benjamín campa quitalpachojque Cis, itata Saúl. Huan nojquiya David tanahuati ma quicuitij iniomiyohua Saúl huan Jonatán. Nopa tacame ipan altepet Jabes Galaad quiichtejque iniomiyohua Saúl huan Jonatán ipan tianquis ipan altepet Bet Sán campa nopa filisteos quincuapilojtoyaj quema quinmictijque ipan tatehuilisti nepa Gilboa. Huan David tanahuati para ma quihuicaca iniomiyohua Saúl huan Jonatán huan quitalpachose inihuaya iniixhuihua. Huan nochi mochijqui quej Tanahuatijquet David tanahuatijtoya. Huan sempa pejqui quinnanquilía TOTECO quema nopa israelitame quitajtaniyayaj se tenijqui huan tanqui nopa mayanti. </div>
<div class='s'>Tatehuilisti ica nopa filisteos </div>
<div class='p'>
<span class="verse" id="S221_15">15&#160;</span>Huan se tonali quema nopa filisteos sempa quisque para quintehuise israelitame, yajqui David inihuaya nochi isoldados. Huan quema quintehuiyayaj, David nelía siyajqui. 
<span class="verse" id="S221_16">16&#160;</span>Huan ajsico se filisteo tacat huejcapantic cati itoca eliyaya Isbi Benob. Eliyaya se iniixhui nopa masehualme cati tahuel huejcapantique. Huan quihualicayaya icuachoso cati quipiyayaya 30 kilos ietica huan imacheta yancuic cati oncac tatentili. Huan monechcahui para quimictis David. 
<span class="verse" id="S221_17">17&#160;</span>Huan Abisai, itelpoca Sarvia, quipalehuico David huan quimicti nopa filisteo. Huan teipa nochi isoldados David quiilhuijque ma ayecmo quisas inihuaya ipan se tatehuilisti. Quiijtojque sinta ya miquis, elis quej sehuis nopa taahuili ipan tali Israel. Huajca David ayecmo yajqui ipan tatehuilisti. </div>
<div class='s'>Quintehuijque nopa huejcapantique tacame </div>
<div class='r'>(1 Cr. 20:4-8) </div>
<div class='p'>
<span class="verse" id="S221_18">18&#160;</span>Huan teipa quema panoc tonali, sempa oncac seyoc tatehuilisti ica nopa filisteos ipan tali Gob. Huan Sibecai, se husatita tacat, quimicti Saf cati nojquiya huejcapantic pampa elqui se iniixhui inijuanti cati tahuel huejcapantique. 
<span class="verse" id="S221_19">19&#160;</span>Huan nojquiya seyoc huelta oncac seyoc tatehuilisti ipan Gob ica nopa filisteos huan Elhanán, icone Jaare Oregim, ten altepet Belén quimicti seyoc Goliat ten altepet Gat cati nojquiya huejcapantic huan quihuicayaya icuachoso cati tomahuac. </div>
<div class='p'>
<span class="verse" id="S221_20">20&#160;</span>Huan oncac seyoc tatehuilisti ipan altepet Gat huan itztoya nopona se tacat cati nelía huejcapantic cati quipiyayaya 12 imacpilhua huan 12 ixocpilhua, chicuase ipan sese imax, huan chicuase ipan sese iicxi. Huan ya nojquiya eliyaya icone se masehuali cati tahuel hueyi. 
<span class="verse" id="S221_21">21&#160;</span>Huan quinhuetzquili israelitame, huan huajca se tacat itoca Jonatán quimicti. Yaya eliyaya icone Simea, iicni David. 
<span class="verse" id="S221_22">22&#160;</span>Huan nochi ni nahui huejhueyi tacame eliyayaj iniixhuihua nopa huejcapantique masehualme ipan altepet Gat. Huan nochi mijque inimaco David huan isoldados.  </div>
<div class='psalmlabel' id='S222_0'> 22</div>
<div class='s'>Nopa huicat cati David quiijcuilo </div>
<div class='r'>(Salmo 18) </div>
<div class='p'>
<span class="verse" id="S222_1">1&#160;</span>Huan ya ni eltoc nopa huicat cati David huicac para TOTECO pampa quinmanahuijtoya ten nochi icualancaitacahua huan ten Saúl. 
<span class="verse" id="S222_2">2&#160;</span>Quiijto: </div>
<div class='q'>“TOTECO, ipan ta nimotatía. </div>
<div class='q'>Ta cati techmanahuía. </div>
<div class='q'>Eltoc quej nielisquía calijtic ipan se cali ica tepamit cati tilahuac campa amo teno hueli nechajsis. </div>
<div class='q'>Ta tinotemaquixtijca. </div>
<div class='q'>
<span class="verse" id="S222_3">3&#160;</span>NoTeco Dios, ta techyahualohua para amo huelis techajsise nocualancaitacahua. </div>
<div class='q'>San ipan ta nimotemachis. </div>
<div class='q'>Ta cati techyahualohua para techmanahuis ten mosisinijca tacame. </div>
<div class='q'>NoTeco Dios, ipan ta nijmati nitemachti. </div>
<div class='q'>Tinotemaquixtijca. </div>
<div class='q'>Techmanahuía ten cati techmictisquía. </div>
<div class='q'>
<span class="verse" id="S222_4">4&#160;</span>Nijnotzas, TOTECO, cati quinamiqui tijhueyichihuase. </div>
<div class='q'>Huan yaya techmaquixtis ten nocualancaitacahua. </div>
<div class='q'>
<span class="verse" id="S222_5">5&#160;</span>Quema nochi techyahualtzacuayayaj para techmictise, </div>
<div class='q'>huan nijmatqui techtanisnequiyaya cati amo cuali, ica nochi ichicahualis, </div>
<div class='q'>nimitztzajtzili. </div>
<div class='q'>
<span class="verse" id="S222_6">6&#160;</span>Quema nijmatiyaya nimiquisquía huan techtilanayaya campa mijcatzitzi, </div>
<div class='q'>huan nimoixnamiquiyaya ica miquilisti, </div>
<div class='q'>
<span class="verse" id="S222_7">7&#160;</span>huajca ipan notaohuijcayo nijnojnotzqui TOTECO. </div>
<div class='q'>Quena, nijtzajtzili noTeco Dios ma techpalehui. </div>
<div class='q'>Huan yaya techtacaquili hasta nepa ipan ilhuicac. </div>
<div class='q'>Quena, quitacaquili cati niquilhui, </div>
<div class='q'>huan techpalehui. </div>
<div class='q'>
<span class="verse" id="S222_8">8&#160;</span>Huajca chicahuac mojmolini tali, </div>
<div class='q'>huan nojquiya molini ilhuicacti campa motatzquilijtoc. </div>
<div class='q'>Nochi mohuihuixojque pampa Toteco Dios cualanqui ica nocualancaitacahua. </div>
<div class='q'>
<span class="verse" id="S222_9">9&#160;</span>Elqui quej pocti quisayaya ipan iyacatzol. </div>
<div class='q'>Huan icamaco quisayaya tilelemecti cati tetzontamiltiyaya. </div>
<div class='q'>Quena, elqui quej lemeniyaya miyac ticuahuit, pampa tahuel cualantoc. </div>
<div class='q'>
<span class="verse" id="S222_10">10&#160;</span>Huan TOTECO quiechcapano ilhuicacti huan hualtemoc para techpalehuis. </div>
<div class='q'>Nejnentihualajqui ipan mixti cati nelyayahuic. </div>
<div class='q'>
<span class="verse" id="S222_11">11&#160;</span>Elqui quej TOTECO tejcoc ipan ieltapal se querubín ilhuicac ejquet huan patantihualajqui ajacatipa. </div>
<div class='q'>
<span class="verse" id="S222_12">12&#160;</span>Yaya motzajqui ica tzintayohuilot, </div>
<div class='q'>huan at quiyahualo para amo aqui quiitasquía. </div>
<div class='q'>
<span class="verse" id="S222_13">13&#160;</span>Cahuaniyaya itatanex TOTECO huan elqui quej tapetaniyaya iixpa. </div>
<div class='q'>Huan itatanex lemeniyaya quej ticuahuit. </div>
<div class='q'>
<span class="verse" id="S222_14">14&#160;</span>Tatomonqui nelía chicahuac ten ilhuicac huan ajsic campa hueli, </div>
<div class='q'>pampa TOTECO Cati Más Hueyi camanaltic. </div>
<div class='q'>
<span class="verse" id="S222_15">15&#160;</span>Quimajcajqui cuataminti huan nocualancaitacahua cholojque campa hueli. </div>
<div class='q'>Tahuel tapetanalti huan quitamisosolo. </div>
<div class='q'>
<span class="verse" id="S222_16">16&#160;</span>Quema yaya tailpitzqui ica cualanti, </div>
<div class='q'>quixejxelo nopa hueyi at cati tahuel huejcata, </div>
<div class='q'>huan nopa ojme cati eltoc atatzinta monexti. </div>
<div class='q'>Huan nesqui tanemijya nochi itzinpehualtil ni taltipacti, </div>
<div class='q'>pampa TOTECO teajhuac chicahuac. </div>
<div class='q'>
<span class="verse" id="S222_17">17&#160;</span>TOTECO momaxitajqui ten ilhuicac huan techitzqui. </div>
<div class='q'>Techmaquixti quema nimisahuiyaya ipan miyac at. </div>
<div class='q'>
<span class="verse" id="S222_18">18&#160;</span>Techmanahui ten nocualancaitacahua cati más tetique. </div>
<div class='q'>Techmaquixti ten inijuanti cati techcualancaitayayaj, </div>
<div class='q'>huan cati techpanoyayaj ica ininchicahualis. </div>
<div class='q'>
<span class="verse" id="S222_19">19&#160;</span>Inijuanti nechtehuijque quema nechajsitoya se hueyi tequipacholi. </div>
<div class='q'>Pero TOTECO nechpalehui huan nechtali campa temachti. </div>
<div class='q'>
<span class="verse" id="S222_20">20&#160;</span>Techhuicac campa amo mahuilili. </div>
<div class='q'>Techmaquixti pampa techicnelía. </div>
<div class='q'>
<span class="verse" id="S222_21">21&#160;</span>TOTECO techtaxtahuijtoc pampa nijchihua cati xitahuac iixpa. </div>
<div class='q'>Techpalehui pampa quiitac para amo teno nijchijtoya. </div>
<div class='q'>
<span class="verse" id="S222_22">22&#160;</span>Quena, nijtoquilijtoc iojhui TOTECO, </div>
<div class='q'>huan amo nijcajtoc. </div>
<div class='q'>Amo nijcajtejtoc noTeco Dios para nijtoquilis cati amo cuali. </div>
<div class='q'>
<span class="verse" id="S222_23">23&#160;</span>Niquixmati itanahuatilhua, </div>
<div class='q'>huan amo quema nimohuejcatalijtoc ten cati quiijtohua. </div>
<div class='q'>
<span class="verse" id="S222_24">24&#160;</span>Ninejnentoc xitahuac iixpa, </div>
<div class='q'>huan nimomocuitahuijtoc para amo nitajtacolchihuas. </div>
<div class='q'>
<span class="verse" id="S222_25">25&#160;</span>Yeca TOTECO techtaxtahuijtoc, </div>
<div class='q'>pampa nijchijtoc cati xitahuac. </div>
<div class='q'>Techtiochijtoc pampa techitztoc para nitapajpacti iixpa. </div>
<div class='q'>
<span class="verse" id="S222_26">26&#160;</span>Ta, TOTECO tiquintasojta cati tetasojtaj. </div>
<div class='q'>Tiquinchihuilía nel xitahuac cati nejnemi xitahuac. </div>
<div class='q'>
<span class="verse" id="S222_27">27&#160;</span>Timonextía titapajpactic ica cati tapajpactic. </div>
<div class='q'>Pero timonextía tahuel tichicahuac ica inijuanti cati fiero inintalnamiquilis. </div>
<div class='q'>
<span class="verse" id="S222_28">28&#160;</span>Ta tiquinmaquixtía cati mocuesohuaj, </div>
<div class='q'>pero tiquintachilía masehualme cati mohueyimatij, huan tiquinicnotalía. </div>
<div class='q'>
<span class="verse" id="S222_29">29&#160;</span>TOTECO, tinotaahuil. </div>
<div class='q'>Techtaahuilía ipan tzintayohuilot. </div>
<div class='q'>
<span class="verse" id="S222_30">30&#160;</span>Ica mochicahualis Toteco Dios huelis niquintanis miyac soldados cati nocualancaitacahua. </div>
<div class='q'>Huelis nihuitonis para nipanos iixco nopa tepamit ipan inialtepe. </div>
<div class='q'>
<span class="verse" id="S222_31">31&#160;</span>Xitahuac nochi iojhui Toteco Dios. </div>
<div class='q'>Nochipa quisa melahuac cati quiijtohua icamanal TOTECO. </div>
<div class='q'>Yaya quinmanahuía nochi cati motemachíaj ipan ya. </div>
<div class='q'>
<span class="verse" id="S222_32">32&#160;</span>Amo aqui seyoc Dios, </div>
<div class='q'>san yaya TOTECO. </div>
<div class='q'>Amo aqui seyoc quipiya tetili para techmanahuis quej Toteco Dios. </div>
<div class='q'>
<span class="verse" id="S222_33">33&#160;</span>Yaya Toteco Dios cati techchicahualismaca. </div>
<div class='q'>Quichihua temachti noojhui. </div>
<div class='q'>
<span class="verse" id="S222_34">34&#160;</span>TOTECO quichihua noicxihua ma elica sonectzitzi. </div>
<div class='q'>Quinchihua temachti quej iniicxi chivojme cati motalohuaj campa tepeixco. </div>
<div class='q'>Techtalijtoc huejcapa huan niya ica temachili. </div>
<div class='q'>
<span class="verse" id="S222_35">35&#160;</span>TOTECO techmaca noyajatil para huelis nitatehuis. </div>
<div class='q'>Nechfuerzajmaca hasta ica nomax huelis nijcuilpachos se tepos huitoli cati tetic cati quichijtoque ica bronce. </div>
<div class='q'>
<span class="verse" id="S222_36">36&#160;</span>Ta techmanahuía quej se teposti cati techyahualohua. </div>
<div class='q'>Quena, techmaquixtía huan ica motaicnelil techhueyichijtoc. </div>
<div class='q'>
<span class="verse" id="S222_37">37&#160;</span>Noojhui tijchijtoc patahuac para amo niohuijtis, </div>
<div class='q'>huan para amo nimopeyahuas quema ninejnemis. </div>
<div class='q'>
<span class="verse" id="S222_38">38&#160;</span>Niquintoquili nocualancaitacahua, huan niquintzontamilti. </div>
<div class='q'>Amo nitacuepili hasta nochi niquinmicti. </div>
<div class='q'>
<span class="verse" id="S222_39">39&#160;</span>Niquintzontamilti nochi para amo aqui huelis sempa motananas. </div>
<div class='q'>Inijuanti huetzque noicxita. </div>
<div class='q'>
<span class="verse" id="S222_40">40&#160;</span>Ta techmacac tetili para huelis nitatehuis. </div>
<div class='q'>Ta techtanilijtoc nocualancaitacahua huan mocajtoque noicxita. </div>
<div class='q'>
<span class="verse" id="S222_41">41&#160;</span>Huan ta tijchijqui para nochi nocualancaitacahua ma choloca noixpa. </div>
<div class='q'>Niquintzontamiltijtoc nochi cati techcualancaitayayaj. </div>
<div class='q'>
<span class="verse" id="S222_42">42&#160;</span>Inijuanti tatzajtzilijque para acajya ma quimaquixtiqui, </div>
<div class='q'>pero amo aqui quinpalehui. </div>
<div class='q'>Hasta nojquiya quitajtanijque TOTECO ma quinpalehui, </div>
<div class='q'>pero amo quintacaquili. </div>
<div class='q'>
<span class="verse" id="S222_43">43&#160;</span>Huajca na niquinchijqui quej taltepocti. </div>
<div class='q'>Niquintaijyohuilti huan ininpani nimoquejquetzqui quej soquit ipan ojti. </div>
<div class='q'>
<span class="verse" id="S222_44">44&#160;</span>Techmanahuijtoc ten nopa fiero tacame cati mopantíaj ipan noaltepe. </div>
<div class='q'>Techtalijtoc para ica temachili nielis niinintanahuatijca miyac talme. </div>
<div class='q'>Ama techtequipanohuaj masehualme cati ehuani ipan talme cati achtohuiya amo niquinixmatiyaya. </div>
<div class='q'>
<span class="verse" id="S222_45">45&#160;</span>Huan cati ehuani ipan sequinoc talme huihuipicaj noixpa. </div>
<div class='q'>Techneltoquilíaj quema quicaquij ten nochicahualis. </div>
<div class='q'>
<span class="verse" id="S222_46">46&#160;</span>Sequinoc tali ehuani momajmatíaj, </div>
<div class='q'>huan quisaj ten campa motatijtoque, </div>
<div class='q'>huihuipicatihualahui noixpa. </div>
<div class='q'>
<span class="verse" id="S222_47">47&#160;</span>TOTECO itztoc. </div>
<div class='q'>Ma tijpaquilismacaca yaya ipan cati nimotatía. </div>
<div class='q'>Ma tijhueyichihuaca Toteco Dios, </div>
<div class='q'>pampa yaya cati techmaquixtía. </div>
<div class='q'>
<span class="verse" id="S222_48">48&#160;</span>Toteco Dios quincuepilía nochi nocualancaitacahua. </div>
<div class='q'>Quintantoc nochi altepeme huan quinchijtoc ma techtepanitaca. </div>
<div class='q'>
<span class="verse" id="S222_49">49&#160;</span>Quena, TOTECO techmanahuijtoc ten nocualancaitacahua. </div>
<div class='q'>Techtalijtoc más huejcapa que nopa tacame cati techajsisnequiyayaj. </div>
<div class='q'>Techmaquixtijtoc ten nopa tacame cati mosisiníaj ica na. </div>
<div class='q'>
<span class="verse" id="S222_50">50&#160;</span>Yeca nimitztascamati, TOTECO. </div>
<div class='q'>Nimitzhueyitalis iniixpa cati ehuani ipan nochi talme. </div>
<div class='q'>Nimitzhuicatis ni huicat para nimitzpaquilismacas. </div>
<div class='q'>
<span class="verse" id="S222_51">51&#160;</span>TOTECO, ta techmanahuijtoc huan techtalijtoc nimotanahuatijca. </div>
<div class='q'>Techtasojtatoc na, niDavid, cati ta techtapejpenijtoc. </div>
<div class='q'>Ta tiquintasojtas nochi noteipan ixhuihua para nochipa.”  </div>
<div class='psalmlabel' id='S223_0'> 23</div>
<div class='s'>Itamiya camanal David </div>
<div class='p'>
<span class="verse" id="S223_1">1&#160;</span>Ya ni itamiya camanal David: </div>
<div class='q'>“Na niDavid, niicone Isaí, nicamanalti. </div>
<div class='q'>Na cati Toteco Dios techhueyitalijtoc. </div>
<div class='q'>Na cati techtapejpeni huan techchijqui nitanahuatijquet, </div>
<div class='q'>Toteco Dios, yaya cati iDios tohuejcapan tata Jacob. </div>
<div class='q'>Na cati Toteco techmacac miyac huicat yejyectzitzi para tiisraelitame hueli ica tijpaquilismacase. </div>
<div class='q'>
<span class="verse" id="S223_2">2&#160;</span>Itonal TOTECO quitequihuía nocamac para ma niquijto icamanal. </div>
<div class='q'>Toteco quichijqui para icamanal ma quisa nocamaco. </div>
<div class='q'>
<span class="verse" id="S223_3">3&#160;</span>Yaya Toteco toDios tiisraelitame nechcamanalhuijtoc. </div>
<div class='q'>Yaya cati ipan tiisraelitame timochiyaj techilhui: </div>
<div class='q'>‘Hualas se cati tanahuatis xitahuac campa masehualme. </div>
<div class='q'>Yaya techimacasis huan tanahuatis quej monequi. </div>
<div class='q'>
<span class="verse" id="S223_4">4&#160;</span>Yaya elis quej nopa taahuili cati quisa cualca. </div>
<div class='q'>Elis quej quema taahuijtihuala tonati yejyectzi ica ijnaloc quema amo onca yon quentzi mixti. </div>
<div class='q'>Yaya temacas paquilisti quej techmaca paquili para chamanis sacat ipan tali quema yancuic taquiyajtoc.’ </div>
<div class='q'>
<span class="verse" id="S223_5">5&#160;</span>Huan Toteco Dios quintapejpenijtoc nochaj ehuani cati teipa tacajtiyase para tanahuatise iixpa. </div>
<div class='q'>Huan nohuaya quichijtoc se camanal sencahuali para nochipa cati quipiya nochi cati mocajtoc ica na para techchihuilis teipa. </div>
<div class='q'>Nopa camanal sencahuali cati nohuaya quichijqui quipiya nochi tanahuatili cati monequi huan elis temachti para nochipa. </div>
<div class='q'>Temachti yaya quitamichijtiyas sesen tamanti cati techilhuijtoc quichihuas ica noixhuihua huan nochi quisas cuali para na. </div>
<div class='q'>Masque noja polihui para panos, </div>
<div class='q'>nijmati para se tonali panos nochi cati nijnequisquía ma onca pampa quej nopa noca mocajtoc. </div>
<div class='q'>
<span class="verse" id="S223_6">6&#160;</span>Pero nochi cati amo quitepanitaj Toteco itztose quej huitzti cati tijcuatepehuaj huejca. </div>
<div class='q'>Amo aqui quinequis quinitzquis ica imax. </div>
<div class='q'>
<span class="verse" id="S223_7">7&#160;</span>Huan sinta acajya quitzontequisnequis nopa huitzti, </div>
<div class='q'>monequi momapiquis huan quihuicas itepos cuatopil para amo quimachajcos. </div>
<div class='q'>Monequi quintatis ipan tit huan senquisa quitamiltis.” </div>
<div class='s'>Inintoca isoldados David cati más motemacayayaj. </div>
<div class='r'>(1 Cr. 11:10-47) </div>
<div class='p'>
<span class="verse" id="S223_8">8&#160;</span>Ya ni inintoca nopa eyi tacame cati más tetique huan más motemacayayaj ten nochi isoldados David. Yaya cati más hueyi ten nopa eyi itoca Joseb Basebet cati ten Tacmon cati quinyacanqui nopa eyi. Ica icuatamin quinmicti 800 tacame ipan se tatehuilisti. </div>
<div class='p'>
<span class="verse" id="S223_9">9&#160;</span>Nopa ompa hueyi soldado itoca Eleazar cati elqui icone Dodo huan iixhui Ahohi. Eleazar monexti para nelía motemacayaya quema san ni eyi tacame huan David mocajque para quintehuise nopa filisteos. Huan nochi sequinoc israelita soldados cholojque. 
<span class="verse" id="S223_10">10&#160;</span>Huan Eleazar pejqui quinmictía filisteos ipan nopa tonali, huan quinmictijtiyajqui hasta tahuel siyajqui. Huan macuatiyaya hasta amo hueliyaya quimajcahua imacheta. Huan Toteco nelía quipalehui David huan nopa eyi soldados, huan yeca tahuel tatanque ipan nopa tonali. Huan teipa nopa sequinoc israelitame cati cholojtejtoyaj tacuepilijque san para quinquixtilise nopa filisteo soldados cati mictoyaj nochi cati ipati cati quihuicayayaj. </div>
<div class='p'>
<span class="verse" id="S223_11">11&#160;</span>Huan nopa expa hueyi soldado itoca eliyaya Sama, icone Age, ten altepet Harar. Se tonali mosentilijque se hueyi pamit ten filisteo soldados para quintehuise israelitame campa itoca Lehi. Huan nochi sequinoc israelita soldados nopona cholojtejque. 
<span class="verse" id="S223_12">12&#160;</span>Huan Sama moquetzqui tatajco se mili ten miyac lentejas huan iseli quintehui huan quimanahui nopa mili huan quinmicti miyac filisteos ipan nopa tonali. Tahuel quintanqui, pampa TOTECO quipalehui. </div>
<div class='p'>
<span class="verse" id="S223_13">13&#160;</span>Se tonali quema pixquisti, nopa filisteo soldados mosentilijtoyaj ipan tamayamit Refaim huan campa hueli pixcayayaj. Nojquiya calactoyaj miyac filisteo soldados ipan altepet Belén, 
<span class="verse" id="S223_14">14&#160;</span>huan huajca David mocahuayaya ipan nopa ostot nechca Adulam pampa más temachti. Huan nopona hualajque quipaxalocoj eyi soldados ten nopa 30 itayacanca soldados David cati más motemacayayaj. 
<span class="verse" id="S223_15">15&#160;</span>Huan David quiijto: “¡Nelía cuali elisquía para niquis se quentzi ten nopa cuali at ten ne ameli cati eltoc iteno nopa caltemit para calaquis ipan Belén!” </div>
<div class='p'>
<span class="verse" id="S223_16">16&#160;</span>Huajca nopa eyi tacame cati nelmotemacayayaj quisque huan quiixcotonque campa itztoyaj nopa filisteos huan quiquixtijque at ipan nopa ameli nechca altepet Belén huan quihuiquilijque David. Huan ya mocueso ica cati quiijtojtoya huan amo quiic. San quitoyajqui talchi iixpa TOTECO quej se tacajcahualisti. 
<span class="verse" id="S223_17">17&#160;</span>Huan quiijto: “TOTECO, ¿quenicatza niquisquía ni at? Elisquía quej niquisquía inieso ni tacame cati motemacaque para techcuilitoj, pampa huelis mictosquíaj san por cati niquijto.” </div>
<div class='p'>Quej nopa motemacayayaj ni eyi tacame cati quipaxalotoj David. </div>
<div class='p'>
<span class="verse" id="S223_18">18&#160;</span>Huan Abisai, iicni Joab huan icone Sarvia, quinnahuatiyaya nopa 30 tacame cati más motemacayayaj ipan tatehuilisti. Se tonali iseli moixnamijqui ica 300 icualancaitacahua huan quinmicti ica icuachoso. Yeca ya nojquiya hueyi quej nopa achtohui eyi cati niquintocaxti para más motemacayayaj ten isoldados David. 
<span class="verse" id="S223_19">19&#160;</span>Abisai eliyaya más hueyi que nopa 30 huan yeca mochijqui inintayacanca. Huan nochi quiixmatque Abisai para hueyi, pero amo eliyaya se ten nopa eyi cati más taixmatilme. </div>
<div class='p'>
<span class="verse" id="S223_20">20&#160;</span>Huan Benaía, icone Joiada, ten altepet Cabseel eliyaya se tacat cati tahuel motemacayaya. Ipan tali Moab quinmicti ome iconehua Ariel cati eliyayaj huejcapantique. Huan se tonali quema tasehuetziyaya quipanti se tecuani cati itoca león huan quimicti ipan se ostot. 
<span class="verse" id="S223_21">21&#160;</span>Huan seyoc huelta Benaía quihuicayaya se cuahuit huan pejqui quitehuía se tacat huejcapantic ten tali Egipto huan nopa tacat quihuicayaya icuachoso huehueyac imaco. Huan Benaía quiquixtili icuachoso huan ica quimicti. 
<span class="verse" id="S223_22">22&#160;</span>Tamanti quej ni quichijtihualayaya Benaía, huajca nojquiya nochi quiixmatque para hueyi quej nopa eyi tacame pampa tahuel motemacaque. 
<span class="verse" id="S223_23">23&#160;</span>Pero amo eliyaya se ten inijuanti. Pero nopa 30 soldados cati tahuel motemacayayaj quitepanitaque miyac Benaía. Huan David quitequitali ma quinnahuati isoldados cati itztoyaj ihuaya ya para quimocuitahuise. </div>
<div class='s'>Nopa soldados cati más motemacayayaj </div>
<div class='p'>
<span class="verse" id="S223_24">24&#160;</span>Ipan nopa 30 soldados cati más motemacayayaj itztoyaj ya ni: </div>
<div class='q'>Asael, iicni Joab, </div>
<div class='q'>Elhanán, icone Dodo, ten altepet Belén, </div>
<div class='q'>
<span class="verse" id="S223_25">25&#160;</span>Sama ten altepet Harod, </div>
<div class='q'>Elica ten altepet Harod, </div>
<div class='q'>
<span class="verse" id="S223_26">26&#160;</span>Heles ten altepet Palti, </div>
<div class='q'>Ira, icone Iques, ten altepet Tecoa, </div>
<div class='q'>
<span class="verse" id="S223_27">27&#160;</span>Abiezer ten altepet Anatot, </div>
<div class='q'>Mebunai ten altepet Husah, </div>
<div class='q'>
<span class="verse" id="S223_28">28&#160;</span>Salmón ten altepet Ahoh, </div>
<div class='q'>Maharai ten altepet Netofa, </div>
<div class='q'>
<span class="verse" id="S223_29">29&#160;</span>Heleb, icone Baana, ten altepet Netofa, </div>
<div class='q'>Itai, icone Ribai, ten altepet Gabaa ipan inintal iixhuihua Benjamín, </div>
<div class='q'>
<span class="verse" id="S223_30">30&#160;</span>Benaía ten altepet Piratón, </div>
<div class='q'>Hidai cati ehuayaya campa itaixtemolis Tepet Gaas, </div>
<div class='q'>
<span class="verse" id="S223_31">31&#160;</span>Abi Albón ten altepet Arba, </div>
<div class='q'>Azmavet ten altepet Bahurim, </div>
<div class='q'>
<span class="verse" id="S223_32">32&#160;</span>Eliaba ten altepet Saalbón, </div>
<div class='q'>Jonatán, se icone Jasén, </div>
<div class='q'>
<span class="verse" id="S223_33">33&#160;</span>Sama ten altepet Arar, </div>
<div class='q'>Ahíam, icone Sarar, cati nojquiya hualajqui ten altepet Arar, </div>
<div class='q'>
<span class="verse" id="S223_34">34&#160;</span>Elifelet, icone Ahasbai, ten altepet Maaca, </div>
<div class='q'>Eliam, icone Ahitofel, ten altepet Gilo, </div>
<div class='q'>
<span class="verse" id="S223_35">35&#160;</span>Hezrai ten altepet Carmel, </div>
<div class='q'>Paarai ten altepet Arba, </div>
<div class='q'>
<span class="verse" id="S223_36">36&#160;</span>Igal, icone Natán, ten altepet Soba, </div>
<div class='q'>Bani, ten altepet Gad, </div>
<div class='q'>
<span class="verse" id="S223_37">37&#160;</span>Selec ten altepet Amón, </div>
<div class='q'>Naharai ten altepet Beerot (cati eliyaya itamocuitahuijca Joab, icone Sarvia), </div>
<div class='q'>
<span class="verse" id="S223_38">38&#160;</span>Ira ten altepet Itra, </div>
<div class='q'>Gareb ten altepet Itra, </div>
<div class='q'>
<span class="verse" id="S223_39">39&#160;</span>huan Urías, nopa heteo tacat. </div>
<div class='p'>Huajca ica nochi eliyayaj 37 isoldados David cati más motemacayayaj para tatehuise.  </div>
<div class='psalmlabel' id='S224_0'> 24</div>
<div class='s'>David quinpohua nopa israelitame </div>
<div class='r'>(1 Cr. 21:1-17) </div>
<div class='p'>
<span class="verse" id="S224_1">1&#160;</span>Huan TOTECO sempa cualanqui inihuaya nopa israelitame, huan quichijqui David ma quinpohua nochi isoldados ipan itanahuatilis ipan tali Israel huan Judá. 
<span class="verse" id="S224_2">2&#160;</span>Huajca David quinahuati Joab, nopa tayacanquet ten isoldados, quiilhui: </div>
<div class='p'>―Xiya ipan nochi huejhueyi familias ten israelitame ten tali Dan ica huejcapa hasta altepet Beerseba ica tatzinta, huan xijtanana se censo para nijmatis quesqui tacame itztoque cati tetique para tatehuise. </div>
<div class='p'>
<span class="verse" id="S224_3">3&#160;</span>Huan Joab quinanquili David: </div>
<div class='p'>―TOTECO moDios ma mitzcahuili tiitztos miyac xihuit más para tiquitas quenicatza Toteco quinmiyaquilis mosoldados cien hueltas más que cati ama eltoc, pero amo quinamiqui para timohueyimatis quema tijmatis para tahuel miyaqui mosoldados. </div>
<div class='p'>
<span class="verse" id="S224_4">4&#160;</span>Pero Tanahuatijquet David amo quitacaquili huan amo quinchihuili cuenta nopa sequinoc tayacanani ten isoldados, huan quiijto para ma mochihua nopa censo. Huajca Joab huan nochi nopa tayacanani ten soldados quisque iixpa nopa tanahuatijquet huan yajque quinijcuilotoj nochi nopa israelita tacame. 
<span class="verse" id="S224_5">5&#160;</span>Huan achtohui quiixcotonque hueyat Jordán huan pejque quinijcuilohuaj tacame ipan altepet Aroer, huan teipa ipan nopa altepet cati eltoc tatajco nopa tamayamit, huan teipa yajque ipan altepeme Gad huan Jazer. 
<span class="verse" id="S224_6">6&#160;</span>Teipa yajque ipan tali Galaad huan Cades ipan inintal nopa heteo masehualme, huan teipa ajsitoj ipan tali Dan ica huejcapa. Huan sempa quichijque se huelta huan hualajque ipan pilaltepetzitzi nechca altepet Sidón. 
<span class="verse" id="S224_7">7&#160;</span>Huan teipa ajsicoj ipan altepet Tiro huan ipan nochi nopa altepeme ten nopa heveo huan cananeo masehualme, huan para tamise ajsicoj ipan altepet Beerseba ica tatzinta ipan tali Judá. 
<span class="verse" id="S224_8">8&#160;</span>Huan quema tanqui chicnahui metzti huan 20 tonati para tajcuilojtinenque ipan nochi altepeme ten israelitame, inijuanti tanque inintequi huan tacuepilijque ipan altepet Jerusalén. 
<span class="verse" id="S224_9">9&#160;</span>Huan Joab quiilhui Tanahuatijquet David quesqui tacame moijcuilojque. Huan ipan tali Israel eliyayaj 800 mil tacame cati noja tetique para tatehuise ica teposti huan ipan tali Judá 500 mil. </div>
<div class='p'>
<span class="verse" id="S224_10">10&#160;</span>Teipa quema ya tantoyaj quitananaj nopa censo, David moyolcueso pampa quinpojtoya imasehualhua. Huajca motatajti ica TOTECO huan quiilhui: </div>
<div class='p'>―TOTECO, nitajtacolchijtoc miyac moixpa pampa niquinpojtoc nopa tacame. TOTECO, nimitztajtanía techtapojpolhui, pampa nieliyaya tahuel nihuihuitic para nijchihuas ni tamanti cati nijchijtoc. </div>
<div class='p'>
<span class="verse" id="S224_11">11&#160;</span>Huan ipan seyoc tonali ica ijnaloc Toteco quinojnotzqui itajtolpanextijca, Gad, cati Toteco quitequihuiyaya para quicamanalhuis David huan quiilhui: 
<span class="verse" id="S224_12">12&#160;</span>“Xiya huan xiquilhuiti David para monequi ma quitapejpeni taya yaya quinequi ten ni eyi tamanti tatzacuiltili cati nijtencahuilía para nijchihuas.” 
<span class="verse" id="S224_13">13&#160;</span>Huajca yajqui Gad campa ichaj David huan quiilhui: </div>
<div class='p'>―Monequi timoilhuis huan tijtapejpenis taya tatzacuiltili tijnequi, huan na nitacuepilis huan niquilhuis Toteco cati techilhuis. ¿Tijnequi ma onca chicome xihuit ten mayanti ipan nochi motal? O ¿tijnequi mocualancaitaca ma mitzquixtijtinemi para eyi metzti huan ticholojtinemis iixpa? O ¿tijnequi para ma huala se hueyi cocolisti cati tahuel tamahua para eyi tonati ipan nochi motal? </div>
<div class='p'>
<span class="verse" id="S224_14">14&#160;</span>Huan David quinanquili: </div>
<div class='p'>―Tahuel nimocuesohua. ¿Quenicatza huelis nijmatis catijqui más cuali para tojuanti? Ma tihuetzica imaco TOTECO huan tijselise nopa hueyi cocolisti, pampa yaya hueyi itaicnelil. Pero ma amo tihuetzica inimaco tocualancaitacahua. </div>
<div class='p'>
<span class="verse" id="S224_15">15&#160;</span>Huajca TOTECO quititanqui se cocolisti cati tahuel fiero ipan nochi israelitame ten Dan ica huejcapa hasta altepet Beerseba ica tatzinta. Pejqui ica ijnaloc se tonali huan quej nopa elqui eyi tonati, huan mijque 70 mil israelitame. 
<span class="verse" id="S224_16">16&#160;</span>Huan quema nopa iilhuicac ejca TOTECO cati temictiyaya quixitajqui imax para temictis ipan Jerusalén, TOTECO moyolcuetqui huan quiilhui: “San ya nopa, ayecmo xitemicti.” </div>
<div class='p'>Huan nopa ilhuicac ejquet itztoya ipan nopa piso campa quihuitequiyaya itrigo nopa jebuseo tacat cati itoca Arauna. 
<span class="verse" id="S224_17">17&#160;</span>Huan David quiitac iilhuicac ejca TOTECO huan motatajti ica TOTECO huan quiijto: </div>
<div class='p'>―Na cati nitajtacolchijtoc, techtatzacuilti na. Ni nomasehualhua cati itztoque quej nopilborregojhua, amo teno quichijtoque. Se favor, techtatzacuilti san na huan nochan ehuani. </div>
<div class='s'>David quichijqui se taixpamit </div>
<div class='r'>(1 Cr. 21:18-27) </div>
<div class='p'>
<span class="verse" id="S224_18">18&#160;</span>Huajca Gad hualajqui quiitaco David nopa tonali ica se camanali ten TOTECO huan quiilhui: Xiya ital Arauna, se jebuseo tacat, campa nopa piso campa quihuitequi itrigo, huan xijchihua se taixpamit para TOTECO. </div>
<div class='p'>
<span class="verse" id="S224_19">19&#160;</span>Huajca David yajqui quej TOTECO quiilhuijtoya itajtolpanextijca, Gad, para ma quichihua. 
<span class="verse" id="S224_20">20&#160;</span>Huan quema Arauna quiitac para monechcahuiyayaj campa ya, Tanahuatijquet David huan nochi itequipanojcahua, yajqui quinnamiquito huan mohuijtzonqui hasta talchi iixpa, 
<span class="verse" id="S224_21">21&#160;</span>huan quiilhui: </div>
<div class='p'>―Tinotanahuatijca, ¿para ten tihualajtoc para techpaxalos? </div>
<div class='p'>Huan David quinanquili: </div>
<div class='p'>―Nijnequi nimitzcohuilis motal campa tijhuitequi trigo para nijchihuas nopona se itaixpa TOTECO para ma tamis nopa cocolisti cati fiero. </div>
<div class='p'>
<span class="verse" id="S224_22">22&#160;</span>Huan Arauna quinanquili: </div>
<div class='p'>―Notanahuatijca, ximocuili para elis moaxca nochi cati monequi. Nica itztoque torojme para tiquinmictis para tacajcahualisti. Nojquiya nochi ni cuahuit cati nijtequihuía para nijhuitequi trigo. Nojquiya eltoc nopa cuahuit cati nopa torojme quihuicayayaj ipan ininquechta quema tapoxoniyayaj san sejco. Nochi xijtequihui para tit para tijtatis nopa tacajcahualisti. 
<span class="verse" id="S224_23">23&#160;</span>Nochi san nimitzmaca. TOTECO moDios ma quipacti nopa tacajcahualisti cati tijmacas. </div>
<div class='p'>
<span class="verse" id="S224_24">24&#160;</span>Pero Tanahuatijquet David quiilhui: </div>
<div class='p'>―¡Amo! Amo nijselis quej se nemacti. Na nimitzcohuilis quej quinamiqui ipati, pampa amo nijnequi nijmacas TOTECO noDios se tacajcahualisti cati amo teno ica niquixtajtoc. </div>
<div class='p'>Huan David quicohuili nopa lugar campa quihuitequiyaya trigo inihuaya nopa huacaxme huan nopa cuahuit, huan quitaxtahui 50 plata tomi. 
<span class="verse" id="S224_25">25&#160;</span>Huan David quichijqui se taixpamit nopona huan quimacac TOTECO tacajcahualisti tatatili huan tacajcahualisti para ica moyoltalise ihuaya. Huan TOTECO quitacaquili cati David quitajtaniyaya, huan huajca tanqui nochi nopa fiero cocolisti ipan Israel.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#S219_20"><span class="notemark">*</span> 19:20</a>
 <span class="ft">19:20 O iixhuihua José.</span></p></aside>

<hr />
</div>
</div></body></html>
