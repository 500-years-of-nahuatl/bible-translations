<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhy" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol totajtzin Dios = El Nuevo Testamento San Marcos 1</title>
</head>
<body dir='ltr'>
<ul class='tnav'>
<li><a href='index.xhtml'>San Marcos</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>SAN MARCOS OKIJKUILOJ YIN KUALE TLAJTOLE DE JESUCRISTO  </div>
<div class='psalmlabel' id='MK1_0'> 1</div>
<div class='s'>In Juan Tlakuateekij otlamachtij kan tlawaki </div>
<div class='r'>(Mt. 3:1-12; Lc. 3:1-9, 15-17; Jn. 1:19-28) </div>
<div class='p'>

<span class="verse" id="MK1_1">1&#160;</span>Ijkín nik opéj in kuale tlajtole katlej temakixtia de Jesucristo iKone in toTajtzin Dios. </div>
<div class='p'>
<span class="verse" id="MK1_2">2&#160;</span>In profeta Isaías ya wejkawitl ijkín okijkuiloj: </div>
<div class='q'>Niktitlani notlatematiltij moyakapan, </div>
<div class='q'>ma mitzyektlalili in ojtle. </div>
<div class='q'>
<span class="verse" id="MK1_3">3&#160;</span>Se tlajtole mokaki tetzajtzilia kan tlawaki kijta: </div>
<div class='q'>“Xikyektlalikan iwan </div>
<div class='q'>xikmelawakan iojwi in Señor.” </div>
<div class='p'>
<span class="verse" id="MK1_4">4&#160;</span>Se tonale in Juan Tlakuateekij oyeka kan tlawaki okinkuateekijtoka in tlakaj, okinmilwiaya ma moyolkuepakan inawak toTajtzin Dios para ma kintlapojpolwi de intlajtlakol iwan ijkón welis mokuateekiskej. 
<span class="verse" id="MK1_5">5&#160;</span>Nochtin de yen estado de Judea, iwan nochtin de yen weyikan de Jerusalén, owalayaj okiwalkakiaj iwan okimokuitiayaj intlajtlakol. Juan okinkuateekiaya ijtik in weyatl Jordán. </div>
<div class='p'>
<span class="verse" id="MK1_6">6&#160;</span>Itzotzol in Juan oyeka de itzojmio kameyo iwan omotlajkoilpiaya ika se kuetlaxtle, iwan okinkuaya chapulimej (xolinmej) iwan okikuaya nektle. 
<span class="verse" id="MK1_7">7&#160;</span>Iwan Juan otetlapowiaya ijkín: </div>
<div class='p'>―Nokuitlapan witz se katlej nechpanawilia, porke okachi weyikistok (weyititok) ke nej, iwan mach notech powi nion para nimotoolos nikaktotomas. 
<span class="verse" id="MK1_8">8&#160;</span>Nej onamechkuateekij ika atl pero Yej amechkuateekis ika Espíritu Santo. </div>
<div class='s'>Juan okikuateekij in Jesús </div>
<div class='r'>(Mt. 3:13-17; Lc. 3:21-22) </div>
<div class='p'>
<span class="verse" id="MK1_9">9&#160;</span>Itech yonmej tonaltin, Jesús owalaj de itech ipueblo Nazaret de estado de Galilea, iwan Juan okikuateekij in Jesús ijtik in weyatl Jordán. 
<span class="verse" id="MK1_10">10&#160;</span>Nijkuak Jesús owalmej de ijtik atl, ijkuakón okitak in ilwikak otlapowik iwan in Espíritu Santo owaltemok ipan Jesús kej se paloma. 
<span class="verse" id="MK1_11">11&#160;</span>Iwan omokakke se tlajtole de ilwikak. Okijtoj: </div>
<div class='p'>―Tej tinotlasojKone, iwan sa tekitl nipaki monawak. </div>
<div class='s'>In Amo Kuale Tlakatl okinekia kitlajtlakolmayawini in Jesús </div>
<div class='r'>(Mt. 4:1-11; Lc. 4:1-13) </div>
<div class='p'>
<span class="verse" id="MK1_12">12&#160;</span>Ijkuakón in Espíritu Santo okiwikak in Jesús kan tlawaki. 
<span class="verse" id="MK1_13">13&#160;</span>Ompa omokaj omenpoale tonale, oyeka innawak yolkamej tekuanimej. Iwan ompa in Satanás okinekia kitlajtlakolmayawini in Jesús, pero satepan owalajkej in angelestin iwan yejwan okimonekuitlawijkej in Jesús. </div>
<div class='s'>Jesús opéj tekipanoa itech estado de Galilea </div>
<div class='r'>(Mt. 4:12-17; Lc. 4:14-15) </div>
<div class='p'>
<span class="verse" id="MK1_14">14&#160;</span>Satepan de okitzakej in Juan ijtik telpiloyan, Jesús oyáj Galilea okitematiltito in kuale tlajtole katlej temakixtia de kenik in Dios tlanawatia. 
<span class="verse" id="MK1_15">15&#160;</span>Okijtoaya: </div>
<div class='p'>―Yoajsiko in tonale para Dios tlanawatis amotech. Ximoyolkuepakan inawak Dios iwan xikneltokakan in kuale tlajtole katlej temakixtia. </div>
<div class='s'>Jesús okinnotzke nawi michmajkej </div>
<div class='r'>(Mt. 4:18-22; Lc. 5:1-11) </div>
<div class='p'>
<span class="verse" id="MK1_16">16&#160;</span>Jesús opanotiaya itempan lago de Galilea iwan ompa okinmitak in Simón iwan Andrés katlej iknimej, okintlamotlatokaj inmichmatlawan ijtik atl porke yejwan oyekaj michmajkej. 
<span class="verse" id="MK1_17">17&#160;</span>Jesús okinmilwij: </div>
<div class='p'>―Namejwan anmichmajkej. Pero axan xiwikikan nonawak, para ankintlapowiskej in tlakaj de notlajtol para ma momakixtikan kej yeskia ankinkitzkiskej michimej. </div>
<div class='p'>
<span class="verse" id="MK1_18">18&#160;</span>San niman okinkajtejkej inmichmatlawan iwan oyajkej iwan Jesús. </div>
<div class='p'>
<span class="verse" id="MK1_19">19&#160;</span>Jesús oyáj ok achitzin tlayakapan, iwan okinmitak in Jacobo iwan Juan katlej iknimej, itelpokawan Zebedeo, oyekaj ijtik se barko okinyejyektlalijtokaj inmichmatlawan. 
<span class="verse" id="MK1_20">20&#160;</span>Jesús san niman okinnotzke, iwan yejwan kiné okikajtejkej intaj Zebedeo ijtik barko iwan itekipanojkawan, iwan yejwan oyajkej iwan Jesús. </div>
<div class='s'>Jesús okipajtij se tlakatl katlej okipiaya se ejekatl mach kuale </div>
<div class='r'>(Lc. 4:31-37) </div>
<div class='p'>
<span class="verse" id="MK1_21">21&#160;</span>Jesús oajsito itech pueblo de Capernaum, iwan itech se sábado, nijkuak weyi tonale, Jesús okalakke itech se tiopan de yen judiojtin iwan opéj kinmachtia. 
<span class="verse" id="MK1_22">22&#160;</span>In tlakaj sa otlajtlachiayaj (omomajmawtiayaj) de kenik okinmachtiaya, porke Yej okinmachtiaya ika chikawak tlanawatile iwan amo ken otlamachtiayaj in tlamachtijkej de itlanawatil in Moisés. 
<span class="verse" id="MK1_23">23&#160;</span>Itech yon tiopan oyeka se tlakatl katlej okipiaya se ejekatl mach kuale, iwan okualankatzajtzik. 
<span class="verse" id="MK1_24">24&#160;</span>Okijtoj: </div>
<div class='p'>―¿Tlan tikneki towan, Jesús de Nazaret? ¿Otiwalaj otechxixiniko? Nej nikmati akin Tej, Tej tiiyolchipawkaKone in Dios. </div>
<div class='p'>
<span class="verse" id="MK1_25">25&#160;</span>Jesús okajwak in ejekatl mach kuale, iwan okilwij: </div>
<div class='p'>―¡Xiktzakua moten, iwan xikisa de itech yin tlakatl! </div>
<div class='p'>
<span class="verse" id="MK1_26">26&#160;</span>In ejekatl mach kuale okitoktij in tlakatl ma mimiki chikawak, iwan okiske de itech. 
<span class="verse" id="MK1_27">27&#160;</span>Nochtin omomawtijkej iwan omotlajtlaniayaj: </div>
<div class='p'>―¿Tlanon kijtosneki yin? ¡Tlamachtia ika se tlamantle yankuik iwan ika chikawak tlanawatile! Asta yen ejekamej mach kualtin kinnawatia iwan kitlakitaj. </div>
<div class='p'>
<span class="verse" id="MK1_28">28&#160;</span>Iwan totoka omomatke tlan Jesús okichiwaya itech nochi in estado de Galilea. </div>
<div class='s'>Jesús okipajtij imonan Simón Pedro </div>
<div class='r'>(Mt. 8:14-15; Lc. 4:38-39) </div>
<div class='p'>
<span class="verse" id="MK1_29">29&#160;</span>Nijkuak okiskej de itech yon tiopan, Jesús, Jacobo iwan Juan, oyajkej ichan Simón iwan noijki ichan Andrés. 
<span class="verse" id="MK1_30">30&#160;</span>Imonan Simón owetoka ika miek totonik. Jesús okilwijkej mokokoa imonan Simón. 
<span class="verse" id="MK1_31">31&#160;</span>Iwan Yej omijkuanij inawak, okimakitzkij iwan okewaltij. Iwan ijkuakón san niman okiske in totonik iwan opéj kintlamaka. </div>
<div class='s'>Jesús okinpajtij miekej kokoxkej </div>
<div class='r'>(Mt. 8:16-17; Lc. 4:40-41) </div>
<div class='p'>
<span class="verse" id="MK1_32">32&#160;</span>Nijkuak opoliwito in tonale iwan otlatleyuak, okinwikilijkej in Jesús nochtin kokoxkej, iwan katlej okipiayaj ejekamej mach kualtin. 
<span class="verse" id="MK1_33">33&#160;</span>Iwan nochtin tlakaj de yon pueblo omololojkej kaltempan. 
<span class="verse" id="MK1_34">34&#160;</span>Jesús okinsewij (okinpajtij) de nochi kokolistle, iwan okinkixtij miekej demoniojtin pero mach okinkawilij ma tlajtokan porke yejwan okixmatiaj in Jesús. </div>
<div class='s'>Jesús okitematiltij in kuale tlajtole katlej temakixtia ik nowian estado de Galilea </div>
<div class='r'>(Lc. 4:42-44) </div>
<div class='p'>
<span class="verse" id="MK1_35">35&#160;</span>San kualkan ok otlatleyuatoka, Jesús omejke iwan okiske, iwan oyáj se lado kan yetos san Yej iselti para motiotzajtzilis. 
<span class="verse" id="MK1_36">36&#160;</span>Simón iwan oksekimej katlej iwan oyekaj, oyajkej okitemotoj in Jesús. 
<span class="verse" id="MK1_37">37&#160;</span>Nijkuak okajsikej okilwijkej: </div>
<div class='p'>―Nochtin mitztemoaj. </div>
<div class='p'>
<span class="verse" id="MK1_38">38&#160;</span>Iwan Yej okinnankilij: </div>
<div class='p'>―Ma tiwian intech oksekimej pueblojtin katlej katej serka, para nikinmatiltis in kuale tlajtole porke por yonik oniwalaj. </div>
<div class='p'>
<span class="verse" id="MK1_39">39&#160;</span>Ijkón Jesús onenke itech nochi in estado de Galilea okintlapowij de yen kuale tlajtole iwan okinkixtij in demoniojtin. </div>
<div class='s'>Jesús okipajtij se tlakatl katlej opalania inakayo </div>
<div class='r'>(Mt. 8:1-4; Lc. 5:12-16) </div>
<div class='p'>
<span class="verse" id="MK1_40">40&#160;</span>Se tlakatl katlej opalania inakayo omijkuanij inawak Jesús, omotlankuaketzke iwan okilwij: </div>
<div class='p'>―Tla tikmonekiltis, tiwelis tinechpajtis. </div>
<div class='p'>
<span class="verse" id="MK1_41">41&#160;</span>Jesús okiknomaj, okitlalij ima ipan yon tlakatl iwan okilwij: </div>
<div class='p'>―Aján, nikneki. Axan san niman xipajti. </div>
<div class='p'>
<span class="verse" id="MK1_42">42&#160;</span>San niman okiske ikokolis iwan omokaj chipawak. 
<span class="verse" id="MK1_43">43&#160;</span>Jesús okimakaj san niman, iwan okinajnawatij okilwij: </div>
<div class='p'>
<span class="verse" id="MK1_44">44&#160;</span>―Xikkaki, iwan amakaj xiktlapowi, san xiwia inawak in tiopixke, iwan xiktemaka moofrenda tlan Moisés otlanawatij ma motemaka para ijkón nochtin ma kimatikan nik in Dios yomitzpajtij de mokokolis. </div>
<div class='p'>
<span class="verse" id="MK1_45">45&#160;</span>Pero nijkuak in tlakatl oyáj, opéj nochtin kintlapowia de kenik opajtik. Por yonik in Jesús mach ok owelia okalakia itech pueblojtin, okalakia san ichtaka. Iwan omokawaya kalan kan amakaj chanti, pero in tlakaj owalayaj de nochtin pueblojtin okiwalitayaj.  </div>
<div class='psalmlabel' id='MK2_0'> 2</div>
<div class='s'>Jesús okipajtij se tlakatl katlej owijwilantik (otemetlatik) </div>
<div class='r'>(Mt. 9:1-8; Lc. 5:17-26) </div>
<div class='p'>
<span class="verse" id="MK2_1">1&#160;</span>Kanaj keski tonale satepan, Jesús oksemi omokuepke para Capernaum. In tlakaj okimatkej nik in Yej oyeka itech se kale. 
<span class="verse" id="MK2_2">2&#160;</span>Omololojkej miekej tlakaj, iwan mach ok oakej kalijtik iwan miekej omokajkej kaltempan, iwan Yej okinmatiltiaya in kuale tlajtole. 
<span class="verse" id="MK2_3">3&#160;</span>Ijkuakón owalajkej nawin tlakaj kan Jesús oyeka, okualwikiliayaj se tlakatl katlej owijwilantik. 
<span class="verse" id="MK2_4">4&#160;</span>Komo sa tekitl miekej tlakaj oyekaj, mach owelik okikalakijkej kalijtik. Ijkuakón in kale okikuatlapojkej iwan ik ompa okitemowijkej ika nochi itlapech. 
<span class="verse" id="MK2_5">5&#160;</span>Nijkuak Jesús okitak intlaneltokalis, ijkuakón okilwij in kokoxke: </div>
<div class='p'>―Nokone, nimitztlapojpolwia de nochi motlajtlakol. </div>
<div class='p'>
<span class="verse" id="MK2_6">6&#160;</span>Sekimej tlamachtijkej de itlanawatil in Moisés ompa oewatokaj, iwan okiyejyekojkej: 
<span class="verse" id="MK2_7">7&#160;</span>“¿Tlanik yin tlakatl ijkón kijta? Tlajtoa biero de Dios. San yen Dios welis tetlapojpolwis.” 
<span class="verse" id="MK2_8">8&#160;</span>Jesús okimatia tlan yejwan okiyejyekoayaj, iwan okinmilwij: </div>
<div class='p'>―¿Tlanik namejwan ankiyejyekoaj mach kuale? 
<span class="verse" id="MK2_9">9&#160;</span>¿Katlij yen okachi mach owij nikilwis in kokoxke: “Nimitztlapojpolwia de nochi motlajtlakol”, o noso nikilwis: “Ximewa. Xikajkokui motlapech iwan xinejnemi”? 
<span class="verse" id="MK2_10">10&#160;</span>Ijkín Nej nikchiwa para ijkón namejwan xikmatikan nik in Nej katlej onimochij nitlakatl, nikpia poder ixko yin tlaltikpak para nikintlapojpolwis in tlakaj de intlajtlakol. </div>
<div class='p'>Ijkuakón okilwij in tlakatl katlej owijwilantik: </div>
<div class='p'>
<span class="verse" id="MK2_11">11&#160;</span>―Tej nimitzilwia, ximewa, xikajkokui motlapech iwan xiwia mokalijtik. </div>
<div class='p'>
<span class="verse" id="MK2_12">12&#160;</span>San niman in kokoxke omejke, okajkokke itlapech iwan oyáj. Nochtin katlej okitakej sa otlajtlachixkej (omomajmawtijkej) iwan okiweyikixtijkej in toTajtzin Dios, iwan okijtojkej: </div>
<div class='p'>―¡Mach semi otikitayaj yin tlamantle! </div>
<div class='s'>Jesús okinotzke in Leví </div>
<div class='r'>(Mt. 9:9-13; Lc. 5:27-32) </div>
<div class='p'>
<span class="verse" id="MK2_13">13&#160;</span>Jesús oksemi oyáj itempan lago de Galilea, miekej tlakaj omololojkej ompa iwan okinmachtij. 
<span class="verse" id="MK2_14">14&#160;</span>Oyáj okachi tlayakapan iwan okitak in Leví, itelpoch in Alfeo, oewatoka kan yej kololoa impuestos. Jesús okilwij: </div>
<div class='p'>―Xiwiki nowan. </div>
<div class='p'>Leví omoketzke iwan okiwikak. </div>
<div class='p'>
<span class="verse" id="MK2_15">15&#160;</span>Jesús oyáj otlakuato ichan Leví. Miekej katlej tlakobraroaj ika impuestos iwan sekimej tlajtlakolejkej, noijki oyajkej, iwan omotlalijkej iwan Jesús iwan imomachtijkawan. 
<span class="verse" id="MK2_16">16&#160;</span>In fariseos iwan katlej tlamachtijkej de itlanawatil in Moisés, okitakej in Jesús otlakuajtoka inwan katlej tlakobraroaj ika impuestos iwan tlajtlakolejkej, iwan okintlajtlanijkej imomachtijkawan: </div>
<div class='p'>―¿Tlanik in Jesús tlakua iwan koni inwan tlakaj tlajtlakolejkej iwan katlej tlakobraroaj ika impuestos? </div>
<div class='p'>
<span class="verse" id="MK2_17">17&#160;</span>Jesús okinkakke iwan okinmilwij: </div>
<div class='p'>―In tlakaj katlej mach mokokoaj mach intech moneki tepajtij. Nej mach oniwalaj onikinnotzako katlej yolchipawakej, onikinnotzako katlej tlajtlakolejkej para ma moyolkuepakan inawak Dios. </div>
<div class='s'>Otlajtlankej tlanik sekimej mosawaj iwan sekimej mach mosawaj (ayunaroaj) </div>
<div class='r'>(Mt. 9:14-17; Lc. 5:33-39) </div>
<div class='p'>
<span class="verse" id="MK2_18">18&#160;</span>Imomachtijkawan in Juan iwan fariseos mach otlakuayaj porke omomatokaj omosawayaj. Sekimej owalajkej kan Jesús oyeka iwan okilwijkej: </div>
<div class='p'>―¿Tlanik imomachtijkawan in Juan iwan fariseos mosawaj iwan momomachtijkawan mach mosawaj? </div>
<div class='p'>
<span class="verse" id="MK2_19">19&#160;</span>Jesús okinmilwij: </div>
<div class='p'>―Katlej iinbitadoswan in novio mach kinekiskej mosawaskej nijkuak yej monamiktijtok, nijkuak ok ilwichijtoskej iwan novio mach welis mosawaskej. 
<span class="verse" id="MK2_20">20&#160;</span>Porke ajsis tonale nijkuak in novio mach ok inwan yetos, iwan ijkuakón welis mosawaskej. 
<span class="verse" id="MK2_21">21&#160;</span>Mach akaj kiyektlalia se tzotzole katlej ya tlajtlantok iwan kitilichoa ika se pedaso tzotzole yankuik, porke in tzotzole yankuik mololoa iwan kitzayana in tzotzole katlej ya tlajtlantok, iwan okachi tzayani. 
<span class="verse" id="MK2_22">22&#160;</span>Mach akaj kitlalia vino yankuik ijtik kulambre katlej ya tlajtlantok. In vino yankuik kitzomonia in kulambre katlej ya tlajtlantok, iwan nokiwi in vino iwan kulambre ijtlakawi. In vino yankuik moneki motlalis ijtik in kulambre yankuik. </div>
<div class='s'>In Señor iaxka in weyi tonale </div>
<div class='r'>(Mt. 12:1-8; Lc. 6:1-5) </div>
<div class='p'>
<span class="verse" id="MK2_23">23&#160;</span>Se tonale Jesús onejnentiaya kan toktok trigo meroj nijkuak weyi tonale. Nijkuak ik ompa opanotiayaj imomachtijkawan opéj kitekij in trigo. 
<span class="verse" id="MK2_24">24&#160;</span>In fariseos okitlajtlanijkej in Jesús: </div>
<div class='p'>―Xikita, ¿tlanik in yejwan kichiwaj tlan itlanawatil in Moisés kijta amo se ma kichiwa itech weyi tonale? </div>
<div class='p'>
<span class="verse" id="MK2_25">25&#160;</span>Iwan Yej okinmilwij: </div>
<div class='p'>―¿Amo ankileroaj tlan okichij in rey David nijkuak yej iwan ikompañeroswan otiojsijkej? 
<span class="verse" id="MK2_26">26&#160;</span>David okalakke ikalijtik in Dios iwan okikuaj in pan katlej tlatiochiwaloj, nijkuak Abiatar oyeka weyi tiopixke. In tlanawatile de Moisés kijta nik san yen tiopixkej welis kikuaskej in pan, pero in David okikuaj iwan asta okinmajmakak ikompañeroswan. </div>
<div class='p'>
<span class="verse" id="MK2_27">27&#160;</span>Noijki in Jesús okinmilwij: </div>
<div class='p'>―Dios achtoj okinchij in tlakaj, iwan satepan okichij in weyi tonale para kinpalewis in tlakaj. Pero Dios mach okichij in weyi tonale para ma kinnawati in tlakaj. 
<span class="verse" id="MK2_28">28&#160;</span>Por yonik, Nej katlej onimochij nitlakatl, Nej nikpia de nikijtos tlanon kuale se kichiwas nijkuak weyi tonale.  </div>
<div class='psalmlabel' id='MK3_0'> 3</div>
<div class='s'>Jesús okipajtij se tlakatl katlej omawakke </div>
<div class='r'>(Mt. 12:9-14; Lc. 6:6-11) </div>
<div class='p'>
<span class="verse" id="MK3_1">1&#160;</span>Jesús oksemi oyáj itech se tiopan iwan ompa okitak se tlakatl katlej owakke se ima. 
<span class="verse" id="MK3_2">2&#160;</span>Sekimej fariseos moxikoanimej, okonitokaj in Jesús kox kipajtis yon tlakatl itech weyi tonale para ika welis kitilwiskej in Jesús. 
<span class="verse" id="MK3_3">3&#160;</span>Ijkuakón Jesús okilwij in tlakatl katlej owakke ima: </div>
<div class='p'>―Ximoketza tlayakapan. </div>
<div class='p'>
<span class="verse" id="MK3_4">4&#160;</span>Tonses, Jesús okintlajtlanij in fariseos: </div>
<div class='p'>―¿Tlan kijta itlanawatil in Moisés, kipia de mochiwas tlan kuale itech weyi tonale, o noso mochiwas tlan mach kuale? ¿Moneki se kipalewis in tlakatl itech inemilis o noso se kixpolos? </div>
<div class='p'>Pero yejwan mach ok itlaj okijtojkej. 
<span class="verse" id="MK3_5">5&#160;</span>Jesús okintlatak in fariseos iwan okualanke, iwan omoyolkokoj porke sa tekitl yoltlakuawakej. Ijkuakón okilwij in kokoxke: </div>
<div class='p'>―Xikmelawa moma. </div>
<div class='p'>In kokoxke okimelaj ima iwan san niman ijkuakón opajtik. 
<span class="verse" id="MK3_6">6&#160;</span>In fariseos okiskej omotlatlalwitoj inwan itekipanojkawan Herodes, para kitemoskej kenik welis kimiktiskej in Jesús. </div>
<div class='s'>Jesús otlapajtij inakastlan lago de Galilea </div>
<div class='p'>
<span class="verse" id="MK3_7">7&#160;</span>Jesús oyáj itempan lago inwan imomachtijkawan, miekej tlakaj noijki oyajkej, de estado de Galilea iwan de estado de Judea. 
<span class="verse" id="MK3_8">8&#160;</span>De weyikan de Jerusalén iwan de estado de Idumea, iwan katlej katej ikuitlapan in weyatl Jordán, iwan de yen pueblojtin katlej katej serka de yen weyikan de Tiro iwan de Sidón. Sa tekitl miekej tlakaj oyajkej inawak Jesús nijkuak okimatkej tlan Yej okichiwaya. 
<span class="verse" id="MK3_9">9&#160;</span>Jesús okinmilwij imomachtijkawan ma kijkuanilikan se barko para itech tlejkos, para amo ma kipajpatzmiktikan in tlakaj. 
<span class="verse" id="MK3_10">10&#160;</span>Sa tekitl miekej okinpajtij, asta oksekimej kokoxkej sa omopatzmiktiayaj entre yejwan, porke nochtin okinekiaj kitilkoanij in Jesús para pajtiskej. 
<span class="verse" id="MK3_11">11&#160;</span>Nijkuak in demoniojtin okitakej in Jesús, omotlankuaketzkej iyakapan iwan okuawtzajtzikej: </div>
<div class='p'>―¡Tej titeKone de Dios! </div>
<div class='p'>
<span class="verse" id="MK3_12">12&#160;</span>Pero Yej okinmajwak chikawak iwan okinmilwij mach itlaj ma kijtokan de Yej. </div>
<div class='s'>Jesús okinpejpenke majtlaktle iwan ome itlatitlanilwan </div>
<div class='r'>(Mt. 10:1-4; Lc. 6:12-16) </div>
<div class='p'>
<span class="verse" id="MK3_13">13&#160;</span>Jesús otlejkok ipan se tepetl, okinnotzke katlej Yej okinpejpenke iwan yejwan owalajkej inawak. 
<span class="verse" id="MK3_14">14&#160;</span>Ijkón okinpejpenke in majtlaktle iwan ome itlatitlanilwan para ma yetokan inawak, iwan para kintitlanis ma kitematiltikan itlajtol in toTajtzin Dios. 
<span class="verse" id="MK3_15">15&#160;</span>Jesús okinmakak poder para kinpajtiskej kokoxkej iwan para kinkixtiskej demoniojtin. 
<span class="verse" id="MK3_16">16&#160;</span>Yinmej tlakaj yejwan katlej Jesús okinpejpenke: In Simón okitokayotij Pedro, noijki 
<span class="verse" id="MK3_17">17&#160;</span>okinpejpenke in Jacobo iwan Juan katlej iknimej, itelpokawan Zebedeo, katlej Jesús okintokayotij Boanerges, kijtosneki kuejsijkej. 
<span class="verse" id="MK3_18">18&#160;</span>Noijki okinpejpenke: Andrés, Felipe, Bartolomé, Mateo, Tomás, Jacobo itelpoch in Alfeo, Tadeo, Simón katlej onemia inwan cananistas, 
<span class="verse" id="MK3_19">19&#160;</span>iwan Judas Iscariote, katlej satepan okitemaktij (okitemaktilij) in Jesús inmak tekiwajkej. </div>
<div class='s'>Jesús kipia poder de toTajtzin Dios </div>
<div class='r'>(Mt. 12:22-32; Lc. 11:14-23; 12:10) </div>
<div class='p'>
<span class="verse" id="MK3_20">20&#160;</span>Satepan Jesús oyáj itech se kale. Oksemi omololojkej miekej tlakaj, por yonik Yej iwan imomachtijkawan asta mach ok oweliaj oyektlakuayaj. 
<span class="verse" id="MK3_21">21&#160;</span>Nijkuak okimatkej ifamiliareswan in Jesús, oyajkej okinotzatoj, yejwan okimolwiayaj yokuatlapoloj. </div>
<div class='p'>
<span class="verse" id="MK3_22">22&#160;</span>Sekimej tlamachtijkej de itlanawatil in Moisés owalajkej de weyikan de Jerusalén. Iwan yejwan okijtojkej: </div>
<div class='p'>―Yin Jesús kipia se ejekatl mach kuale itoka Beelzebú, katlej tlayekanke demonio, yen Beelzebú okimakak ipoder para ma kinkixti ejekamej mach kualtin. </div>
<div class='p'>
<span class="verse" id="MK3_23">23&#160;</span>Jesús okinnotzke iwan okintlapowij ika ejemplos. Okinmilwij: </div>
<div class='p'>―¿Kenik welis in Satanás kikixtis in Satanás? 
<span class="verse" id="MK3_24">24&#160;</span>Se país mach welis motlajkoxelos porke mach ok welis monawatis. 
<span class="verse" id="MK3_25">25&#160;</span>Tla se familia tlajkoxelitos noijki mach welis san sekan chantitoskej. 
<span class="verse" id="MK3_26">26&#160;</span>Tla Satanás momagas inewian iwan motlajkoxelos, tonses mach ok yetos, sino san niman pojpoliwis. </div>
<div class='p'>
<span class="verse" id="MK3_27">27&#160;</span>’Se ichtekke mach welis kalakis ichan se tlakatl katlej chikawak para kitlachtekis. Sino achtoj moneki kijilpis iwan ijkuakón welis kitlachtekis. </div>
<div class='p'>
<span class="verse" id="MK3_28">28&#160;</span>’Ipan melajka namechilwia, nochtin katlej kichiwaj tlajtlakole iwan tlajtoaj biero, Dios welis kintlapojpolwis. 
<span class="verse" id="MK3_29">29&#160;</span>Pero tla akaj tlajtoa biero de yen Espíritu Santo, Dios mach keman kitlapojpolwis, sino yetos tlajtlakolej para iktlanke (ik tlami). </div>
<div class='p'>
<span class="verse" id="MK3_30">30&#160;</span>Jesús ijkón okinmilwij, porke yejwan okijtojkej ke Yej kipia se ejekatl mach kuale. </div>
<div class='s'>Imaman iwan ikniwan Jesús </div>
<div class='r'>(Mt. 12:46-50; Lc. 8:19-21) </div>
<div class='p'>
<span class="verse" id="MK3_31">31&#160;</span>Ijkuakón oejkokej imaman iwan ikniwan in Jesús pero omokajkej kalan. Katlej ompa oyekaj kalan okinmilwijkej ma konnotzakan in Jesús. 
<span class="verse" id="MK3_32">32&#160;</span>In tlakaj katlej oewatokaj iwan okiyawalojtokaj in Jesús, okilwijkej: </div>
<div class='p'>―Momaman iwan mokniwan mitztemoaj. </div>
<div class='p'>
<span class="verse" id="MK3_33">33&#160;</span>Yej okinnankilij: </div>
<div class='p'>―¿Akin nomaman iwan akin nokniwan? </div>
<div class='p'>
<span class="verse" id="MK3_34">34&#160;</span>Okintlatak katlej ompa okiyawalojtokaj iwan okijtoj: </div>
<div class='p'>―Yinmej yejwan nomaman iwan yejwan nokniwan. 
<span class="verse" id="MK3_35">35&#160;</span>Nochtin katlej kichiwaj tlan Dios kineki, yen yon nokni tlakatl, yen yon nokni siwatl iwan yen yon nomaman.  </div>
<div class='psalmlabel' id='MK4_0'> 4</div>
<div class='s'>Ejemplo de se tlakatl tlatookak </div>
<div class='r'>(Mt. 13:1-9; Lc. 8:4-8) </div>
<div class='p'>
<span class="verse" id="MK4_1">1&#160;</span>Jesús oksemi opéj tlamachtia inakastlan lago de Galilea. Sa tekitl miekej tlakaj omololojkej inawak, iwan okachi kuale otlejkok itech se barko katlej oyeka tlatentle ijtik atl iwan ompa ipan omotlalij. In tlakaj oyekaj itempan atl. 
<span class="verse" id="MK4_2">2&#160;</span>Okinmachtij de miek tlamantle iwan okintlapowij ika ejemplos para ma kimomakakan kuenta. Okinmilwij: </div>
<div class='p'>
<span class="verse" id="MK4_3">3&#160;</span>―¡Xikkakikan kuale tlan namechilwis! Se tlakatl okiske otookato. 
<span class="verse" id="MK4_4">4&#160;</span>Nijkuak otookatoka, sekin semiya owetzke ipan ojtle. In totomej owalajkej iwan okikuajkej in semiya. 
<span class="verse" id="MK4_5">5&#160;</span>Oksekin owetzke ijtik teyoj, okiske totoka porke mach okipiaya miek tlale. 
<span class="verse" id="MK4_6">6&#160;</span>Pero nijkuak chikawak otonak, okichichinoj porke mach okipiaya wejkatlan inelwayo. 
<span class="verse" id="MK4_7">7&#160;</span>Oksekin owetzke itzalko in bierojxiwitl, omoskaltij okachi miek yon xiwitl, iwan tlatoktle mach semi omoskaltij porke oxiwmikke iwan mach otlakke. 
<span class="verse" id="MK4_8">8&#160;</span>Oksekin owetzke kan kuale tlale, okiske iwan otlakke miek. Sekin semiya okitemakak senpoale iwan majtlaktle itliolo san de se semiya, iwan oksekin okitemakak eyinpoale itliolo iwan oksekin asta se siento itliolo. </div>
<div class='p'>
<span class="verse" id="MK4_9">9&#160;</span>Iwan okinmilwij: </div>
<div class='p'>―Tla ankinekij ankimomakaskej kuenta, xikkakikan. </div>
<div class='s'>Jesús okitlajtlanijkej tlanik tlamachtia ika ejemplos </div>
<div class='r'>(Mt. 13:10-17; Lc. 8:9-10) </div>
<div class='p'>
<span class="verse" id="MK4_10">10&#160;</span>Nijkuak omokaj sa yen Jesús, in majtlaktle iwan omen iwan kanaj keskimej oksekimej, ijkuakón okitlajtlanijkej in Jesús tlan kijtosneki in ejemplo de yen tlatookak. 
<span class="verse" id="MK4_11">11&#160;</span>Yej okinmilwij: </div>
<div class='p'>―Namejwan Dios yoamechkawilij xikmatikan tlan oyeka tlatitok de kenik in Dios tlanawatia. Oksekimej katlej mach ya kimatij, se kinmatiltia ika ejemplos. 
<span class="verse" id="MK4_12">12&#160;</span>Para ijkón, maski ma kitakan, mach ma kimomakakan kuenta tlan kitaj. Iwan maski ma kikakikan, mach ma kimatikan tlanon kijtosneki tlan kikakij. Iwan ijkón yejwan mach moyolkuepaskej, iwan Dios mach kintlapojpolwis de intlajtlakol. </div>
<div class='s'>Jesús okintomilij in ejemplo de yen tlatookak </div>
<div class='r'>(Mt. 13:18-23; Lc. 8:11-15) </div>
<div class='p'>
<span class="verse" id="MK4_13">13&#160;</span>Jesús okinmilwij: </div>
<div class='p'>―Tla amo ankimomakaj kuenta yin ejemplo, tonses ¿kenik welis ankimomakaskej kuenta de yen oksekimej ejemplos? 
<span class="verse" id="MK4_14">14&#160;</span>Tlan omotookak yon kej yeskia yen itlajtol in Dios. 
<span class="verse" id="MK4_15">15&#160;</span>In semiya katlej owetzke ipan ojtle yon kej yeskia yejwan katlej kikakij in tlajtole, pero san niman ejko in Satanás iwan kikixtia in tlajtole katlej omotookak ipan inyolo. 
<span class="verse" id="MK4_16">16&#160;</span>In semiya katlej owetzke ijtik teyoj, yon ken se tlakatl katlej kiresibiroa itlajtol in toTajtzin Dios ika pakilistle nijkuak kikaki. 
<span class="verse" id="MK4_17">17&#160;</span>Pero mach wejkatlan monelwayotia iwan san niman nelwayowaki ipan iyolo. Pewa trabajojpanoa iwan pewa kitlatlalochtiaj por yen itlajtol in toTajtzin Dios, walmosotlawa iwan kikawa in Dios. 
<span class="verse" id="MK4_18">18&#160;</span>In semiya katlej owetzke itzalko in bierojxiwitl, yon ken sekimej katlej kikakij in tlajtole, 
<span class="verse" id="MK4_19">19&#160;</span>pero sa tekitl tlanemiliaj itech tlamantin de yin nemilistle, kawiliaj ma moskalti in bierojxiwitl ipan inyolo. Kinekij kipiaskej miek tomin iwan kinekij kipiaskej miek tlamantle, yon ken bierojxiwitl katlej mach kikawilia ma tlaki in tlatoktle de yen itlajtol in Dios ipan inyolo. 
<span class="verse" id="MK4_20">20&#160;</span>In semiya katlej omotookak kan kuale tlale, yon ken tlakaj katlej melawak kikakij itlajtol in Dios iwan kiresibiroaj ipan inyolo. Yonmej tlakaj katej ken semiya katlej kitemakaj senpoale iwan majtlaktle intliolo san de se semiya, iwan sekimej kitemakaj eyinpoale intliolo, iwan sekimej kitemakaj asta se siento intliolo. </div>
<div class='s'>Ejemplo de se tlanextle </div>
<div class='r'>(Lc. 8:16-18) </div>
<div class='p'>
<span class="verse" id="MK4_21">21&#160;</span>Jesús okinmilwij: </div>
<div class='p'>―Mach akaj kitlalia se tlanextle itlampa se chikiwitl o noso itlampa se tlapechtle. Sino motlalia ajkopan para ma tlawi. 
<span class="verse" id="MK4_22">22&#160;</span>Nochi katlej amo momati kipia por momatis, iwan nochi katlej kajki tlatitok kipia por nesis. 
<span class="verse" id="MK4_23">23&#160;</span>Tla ankinekij ankimomakaskej kuenta, xikkakikan. </div>
<div class='p'>
<span class="verse" id="MK4_24">24&#160;</span>Jesús okinmilwij: </div>
<div class='p'>―Moneki kuale xikkakikan tlan ankikakij. Ijkón ken tlan namejwan ankitemakaskej, Dios no ijkón amechmakas iwan amechmakas asta okachi. 
<span class="verse" id="MK4_25">25&#160;</span>Porke akin kinekis moskaltis okachi itech itlajtol in Dios, moskaltis okachi. Iwan katlej amo kinekis, kipolos asta tlan ya kimati. </div>
<div class='s'>Ejemplo de se semiya katlej moskaltia wejkapan </div>
<div class='p'>
<span class="verse" id="MK4_26">26&#160;</span>Jesús okijtoj: </div>
<div class='p'>―Namechilwis se ejemplo para xikmatikan kenik in Dios tlanawatia: se tlakatl otlatookak itlalaj. 
<span class="verse" id="MK4_27">27&#160;</span>Tla kochis nochi yuale iwan tla mewas o noso amo mewas nochi kualkan, in tlatoktle moskaltijtiw, pero yej mach kimati kenik moskaltia, 
<span class="verse" id="MK4_28">28&#160;</span>inewian in tlale kitlakiltia in tlatoktle, achtoj kisa iwan moxiwyotia iwan satepan miawati, xiloti iwan motliolotia. 
<span class="verse" id="MK4_29">29&#160;</span>Iwan nijkuak walchikawa, in tlakatl kipixka porke yokualtik. </div>
<div class='s'>Ejemplo de iyolo in mostaza katlej okachi tzikitzin ke iyolo in miltomatl </div>
<div class='r'>(Mt. 13:31-32, 34-35; Lc. 13:18-19) </div>
<div class='p'>
<span class="verse" id="MK4_30">30&#160;</span>Satepan Jesús okinmilwij: </div>
<div class='p'>―¿Tlan ika welis tikparejaroskej para xikmomakakan kuenta kenik in Dios tlanawatia? O noso, ¿tlan ejemplo welis namechilwis para okachi xikmomakakan kuenta? 
<span class="verse" id="MK4_31">31&#160;</span>Yon ken iyolo mostaza, katlej okachi tzikitzin de miek oksekin semiya. 
<span class="verse" id="MK4_32">32&#160;</span>Pero nijkuak se kitooka, kisa iwan moskaltia okachi weyi de nochi namotlatok. Momamayotia iwan totomej asta itech motepajsoltiaj. </div>
<div class='p'>
<span class="verse" id="MK4_33">33&#160;</span>Jesús okintlapowij ika miek ejemplos asta kan okimomakayaj kuenta in tlakaj. 
<span class="verse" id="MK4_34">34&#160;</span>Pero nijkuak oyeka san Yej iwan imomachtijkawan, okinyekilwiaya para ma kimomakakan kuenta. </div>
<div class='s'>Jesús okiketzaltij in ejekatl iwan atl </div>
<div class='r'>(Mt. 8:23-27; Lc. 8:22-25) </div>
<div class='p'>
<span class="verse" id="MK4_35">35&#160;</span>Itech yon tonale nijkuak otleyuak, Jesús okinmilwij imomachtijkawan: </div>
<div class='p'>―Ma tipanokan oksé lado. </div>
<div class='p'>
<span class="verse" id="MK4_36">36&#160;</span>Tonses, imomachtijkawan okinkajtejkej in tlakaj katlej ompa inwan oyekaj iwan okiwikakej in Jesús itech se barko katlej itech yoyeka. Oksekimej barkojtin noijki no oyajkej. 
<span class="verse" id="MK4_37">37&#160;</span>Satepan owalaj se ejekatl chikawak iwan atl opéj motlamotla ipan barko iwan opéj atemi. 
<span class="verse" id="MK4_38">38&#160;</span>Jesús okochtoka tlakuitlapan ipan se ikpale. Iwan okijxitijkej okilwijkej: </div>
<div class='p'>―¡Tlamachtij! ¿Amo tikmomaka kuenta nik tiapolakij? </div>
<div class='p'>
<span class="verse" id="MK4_39">39&#160;</span>Yej owalmej iwan okajwak in ejekatl iwan okilwij in atl: </div>
<div class='p'>―¡Ximoketza! ¡San xieto! </div>
<div class='p'>San niman in ejekatl omoketzke iwan atl sa omokaj. 
<span class="verse" id="MK4_40">40&#160;</span>Jesús okinmilwij imomachtijkawan: </div>
<div class='p'>―¿Tlanik wel anmomawtiaj? ¿Ayamo antlaneltokaj inawak Dios? </div>
<div class='p'>
<span class="verse" id="MK4_41">41&#160;</span>Yejwan sa tekitl omomawtijkej iwan okimolwijkej entre yejwan: </div>
<div class='p'>―¿Akin Yin tlakatl, porke asta yen ejekatl iwan atl kitlakitaj?  </div>
<div class='psalmlabel' id='MK5_0'> 5</div>
<div class='s'>Jesús okinkixtij ejekamej mach kualtin de itech se tlakatl </div>
<div class='r'>(Mt. 8:28-34; Lc. 8:26-39) </div>
<div class='p'>
<span class="verse" id="MK5_1">1&#160;</span>Jesús iwan imomachtijkawan oajsitoj oksé lado de yen lago asta ipan intlal in gadarenostlakaj. 
<span class="verse" id="MK5_2">2&#160;</span>Nijkuak Jesús otemok de itech barko, san niman ijkuakón se tlakatl omijkuanij inawak Jesús. Yon tlakatl ochantia ijtik mikkakuyoktin iwan okipiaya se ejekatl mach kuale. 
<span class="verse" id="MK5_3">3&#160;</span>Mach akaj owelia okilpiaya nion por ika kadena. 
<span class="verse" id="MK5_4">4&#160;</span>Miek buelta okimaijilpiayaj iwan okimetzijilpiayaj (okikxijilpiayaj) ika kadena, pero yej omokotonaya. Mach akaj owelia okitlania. 
<span class="verse" id="MK5_5">5&#160;</span>Tonayan iwan yuak, onemia kan teyoj iwan ijtik kuyoktin kan okinkalakiayaj mikkamej. Otzajtzitinemia iwan omotejtekia ika tetl. 
<span class="verse" id="MK5_6">6&#160;</span>Nijkuak yon tlakatl okitak in Jesús desde wejka, omotlaloj iwan omotlankuaketzke iyakapan. 
<span class="verse" id="MK5_7">7&#160;</span>Iwan otzajtzik chikawak: </div>
<div class='p'>―¿Tlan tikneki nowan, Jesús, iKone in Dios Weyikistok (Weyititok)? ¡Nimitztlatlawtia ika itoka in Dios amo xinechtitlani ijtik tliko! </div>
<div class='p'>
<span class="verse" id="MK5_8">8&#160;</span>Jesús okilwij: </div>
<div class='p'>―¡Tej ejekatl mach tikuale, xikisa de itech yin tlakatl! </div>
<div class='p'>
<span class="verse" id="MK5_9">9&#160;</span>Iwan Jesús okitlajtlanij: </div>
<div class='p'>―¿Tlan motoka? </div>
<div class='p'>Yej okilwij: </div>
<div class='p'>―Notoka miek porke timiekej. </div>
<div class='p'>
<span class="verse" id="MK5_10">10&#160;</span>In ejekamej mach kualtin omotlatlawtijkej amo ma kintitlani wejka de itech yon región. 
<span class="verse" id="MK5_11">11&#160;</span>Ik ompa oyekaj miekej pitzomej otlakuajtokaj inakastlan tepetl. 
<span class="verse" id="MK5_12">12&#160;</span>Iwan ejekamej mach kualtin okitlatlawtijkej, okilwijkej: </div>
<div class='p'>―Xitechkawili ma tikalakikan intech nekatej pitzomej. </div>
<div class='p'>
<span class="verse" id="MK5_13">13&#160;</span>Jesús okinkawilij kiné, iwan in ejekamej mach kualtin okiskej de itech in tlakatl iwan okalakej intech yonmej pitzomej, iwan yonmej pitzomej okikistewakej iwan omotepejxiwitoj ijtik atl iwan ompa omoatlanwijkej iwan omikkej. Oyekaj kej ome mil pitzomej. </div>
<div class='p'>
<span class="verse" id="MK5_14">14&#160;</span>Katlej okinmonekuitlawiayaj in pitzomej omotlalojkej oyajkej itech pueblo iwan itech tlalmej, otetlapowitoj de tlan otlamochij. Miekej omololojkej iwan okitakoj tlan otlamochij. 
<span class="verse" id="MK5_15">15&#160;</span>Nijkuak oajsikoj kan oyeka in Jesús, okitakej in tlakatl katlej okinpiaya ejekamej mach kualtin, ewatok iwan ya tzotzoltitok iwan ya kipia kuale itlalnamikilis. In tlakaj omomawtijkej. 
<span class="verse" id="MK5_16">16&#160;</span>In tlakaj katlej okitakej tlan otlamochij otetlapowijkej de tlan otlapanok de yen tlakatl iwan de yen pitzomej. 
<span class="verse" id="MK5_17">17&#160;</span>Ijkuakón okitlatlawtijkej in Jesús ma wia de ompa. </div>
<div class='p'>
<span class="verse" id="MK5_18">18&#160;</span>Jesús otlejkok itech se barko. In tlakatl katlej okinpiaya in ejekamej mach kualtin, okitlatlawtij in Jesús ma kiwika. 
<span class="verse" id="MK5_19">19&#160;</span>Pero in Jesús mach okawilij, iwan okilwij: </div>
<div class='p'>―Xiwia mochan kan katej mofamiliareswan, iwan xikinmaka kuenta in wejweyin tlamantin tlan Dios okinchij por tej, iwan kenik in Señor omitziknomaj. </div>
<div class='p'>
<span class="verse" id="MK5_20">20&#160;</span>In tlakatl oyáj, iwan opéj tetlapowia itech nekáj región kan oyekaj majtlaktle pueblojtin kan kitokaxtiaj Decápolis, ompa opéj kintlapowia nochtin tlakaj tlan Jesús okichij por yej, iwan nochtin sa otlajtlachiayaj (omomajmawtiayaj). </div>
<div class='s'>In siwatl katlej okitzotzolkitzkij in Jesús iwan opajtik </div>
<div class='r'>(Mt. 9:18-26; Lc. 8:40-56) </div>
<div class='p'>
<span class="verse" id="MK5_21">21&#160;</span>Jesús oksemi opanok oksé lado de yen lago itech barko, iwan miekej tlakaj omijkuanijkej inawak inakastlan lago. 
<span class="verse" id="MK5_22">22&#160;</span>Satepan se tlakatl itoka Jairo, katlej oyeka se de yen tlayekankej de itech intiopan in judiojtin de yon lugar, nijkuak okitak in Jesús, omijkuanij iwan omotlankuaketzke iyakapan. 
<span class="verse" id="MK5_23">23&#160;</span>Iwan okitlatlawtij: </div>
<div class='p'>―Nochpoch ya ixpolitok. Xiwia nochan iwan xiktlali moma ipan nochpoch para ma pajti. </div>
<div class='p'>
<span class="verse" id="MK5_24">24&#160;</span>Jesús oyáj, iwan miekej tlakaj noijki oyajkej asta sa okipajpatzmiktiayaj. </div>
<div class='p'>
<span class="verse" id="MK5_25">25&#160;</span>Ompa tlatzalko oyaya se siwatl kokoxke. Yokipiaya majtlaktle iwan ome xiwitl de oestlapowik. 
<span class="verse" id="MK5_26">26&#160;</span>Yomotlamij de inwan tepajtijkej iwan yokitlamij nochi itomin katlej okipiaya. Mach opajtia yej okachi omochiwaya. 
<span class="verse" id="MK5_27">27&#160;</span>Nijkuak okimaj otlapoayaj de Jesús, oyáj okitato, omotititzke intzalko in tlakaj iwan okitzotzolkitzkij in Jesús. 
<span class="verse" id="MK5_28">28&#160;</span>Okimolwiaya: “Tla siera najsis niktlakenkitzkis, welis nipajtis.” </div>
<div class='p'>
<span class="verse" id="MK5_29">29&#160;</span>San niman nijkuak okitzotzolkitzkij omoketzke iestlapowilis iwan san niman okimachilij opajtik. 
<span class="verse" id="MK5_30">30&#160;</span>Jesús totoka okimomakak kuenta ke ika ipoder okipajtij akaj. Omokuepke ik tlakuitlapan iwan okinmilwij in tlakaj katlej Iwan oyayaj: </div>
<div class='p'>―¿Akin okikitzkij notlaken? </div>
<div class='p'>
<span class="verse" id="MK5_31">31&#160;</span>Imomachtijkawan okilwijkej: </div>
<div class='p'>―Tikita miekej tlakaj towan witzej asta sa techpajpatzmiktijtiwitzej. ¿Tlanik titlajtlani? “¿Akin okikitzkij notlaken?” </div>
<div class='p'>
<span class="verse" id="MK5_32">32&#160;</span>Jesús okintlatak nochtin tlakaj para kitas akin ijkón okichij. 
<span class="verse" id="MK5_33">33&#160;</span>In siwatl omomajmawtij iwan opapatlakak (obibiokak) porke okimomakak kuenta tlan yotlamochij itech. Omijkuanij, omotlankuaketzke iyakapan Jesús iwan okimakak kuenta de yen tlan omochiwaya. 
<span class="verse" id="MK5_34">34&#160;</span>Iwan Jesús okilwij: </div>
<div class='p'>―Nokone, motlaneltokalis omitzpajtij. Xiwia ika pakilistle, yotisewik de mokokolis. </div>
<div class='s'>Jesús okiyolitij ichpoch in tlayekanke Jairo </div>
<div class='p'>
<span class="verse" id="MK5_35">35&#160;</span>Nijkuak ok otlapojtoka in Jesús, sekimej tlakaj owalajkej de ichan Jairo iwan okilwijkej: </div>
<div class='p'>―Mochpoch yomikke, ayakmo xikkuejsokan in Tlamachtij. </div>
<div class='p'>
<span class="verse" id="MK5_36">36&#160;</span>Jesús okikakke iwan okilwij in Jairo: </div>
<div class='p'>―Amo ximomawti, tej sanwel xiktlali motlaneltokalis nonawak. </div>
<div class='p'>
<span class="verse" id="MK5_37">37&#160;</span>Jesús mach okinekke ma wia akaj Iwan, san yen Pedro, iwan omen iknimej katlej intoka Jacobo iwan Juan. 
<span class="verse" id="MK5_38">38&#160;</span>Oajsitoj ichan Jairo iwan okinmitajsikej motlatlaloaj in tlakaj, moyolkokoaj iwan kuawtzajtzij. 
<span class="verse" id="MK5_39">39&#160;</span>Jesús omijkuanij iwan okintlajtlanij: </div>
<div class='p'>―¿Tlanik wel ankuawtzajtzij iwan anchokaj? Yin ichpochtle mach ya miki, yej kochi. </div>
<div class='p'>
<span class="verse" id="MK5_40">40&#160;</span>In tlakaj okiwewetzkilijkej in Jesús, pero Yej okinkixtij nochtin de ompa kalijtik. Ijkuakón okinnotzke in tetajmej de yen ichpochtle, iwan eyin imomachtijkawan, iwan okalakej kalijtik kan oyeka yon ichpochtle. 
<span class="verse" id="MK5_41">41&#160;</span>Okimakitzkij yon ichpochtle iwan okilwij: </div>
<div class='p'>―Talita, kum ―kijtosneki: Ichpochtle, Nej nimitzilwia, ximewa. </div>
<div class='p'>
<span class="verse" id="MK5_42">42&#160;</span>San niman yon ichpochtle katlej okipiaya majtlaktle iwan ome xiwitl, omejke iwan opéj nejnemi, iwan nochtin sa otlajtlachixkej (omomajmawtijkej). 
<span class="verse" id="MK5_43">43&#160;</span>Jesús okinnawatij amitlaj ma kijtokan de tlan otlamochij. Iwan okinmilwij ma kitlamakakan yon ichpochtle.  </div>
<div class='psalmlabel' id='MK6_0'> 6</div>
<div class='s'>Jesús oyáj itech ipueblo Nazaret kan Yej omoskaltij </div>
<div class='r'>(Mt. 13:53-58; Lc. 4:16-30) </div>
<div class='p'>
<span class="verse" id="MK6_1">1&#160;</span>Jesús okiske de Capernaum iwan oyáj itech ipueblo Nazaret. Imomachtijkawan noijki oyajkej Iwan. 
<span class="verse" id="MK6_2">2&#160;</span>Itech weyi tonale, opéj tlamachtia itech se tiopan de yen judiojtin, miekej tlakaj omijkuanijkej para kikakiskej in Jesús. Miekej sa otlajtlachiayaj (omomajmawtiayaj) iwan okijtoayaj: </div>
<div class='p'>―¿Kan okuito yin tlakatl nochi tlan kichiwa, tlan ixtlamachilistle kipia? ¿Kenik weli kinchiwa nochtin yinmej milagrostin? 
<span class="verse" id="MK6_3">3&#160;</span>Yin yen kuawtlaxinke, itelpoch in María iwan tikinmixmatij ikniwan intoka Jacobo, José, Judas iwan Simón. Noijki tikinmixmatij ikniwan katlej siwamej katlej nian chantij itech yin pueblo. </div>
<div class='p'>Iwan omokuejsojkej inawak. 
<span class="verse" id="MK6_4">4&#160;</span>Jesús okinmilwij: </div>
<div class='p'>―Akin tlapoa de Dios se kitlakitas ik nowian (nian nepa), pero mach kitlakitaskej itech ipueblo, nion iparienteswan iwan nion itech ichan. </div>
<div class='p'>
<span class="verse" id="MK6_5">5&#160;</span>Por yonik Jesús mach okinchij miekej milagrostin ompa. San inpan sekimej kokoxkej okitlalij ima, iwan opajtikej. 
<span class="verse" id="MK6_6">6&#160;</span>Jesús sa otlajtlachixke (omomajmawtij) porke mach otlaneltokayaj inawak. Iwan oyáj itech pueblojtin katlej katej ik ompa serka, ompa oyáj otlamachtito. </div>
<div class='s'>Jesús okinnotzke majtlaktle iwan ome imomachtijkawan para ma tetlapowitij </div>
<div class='r'>(Mt. 10:5-15; Lc. 9:1-6) </div>
<div class='p'>
<span class="verse" id="MK6_7">7&#160;</span>Jesús okinnotzke majtlaktle iwan ome imomachtijkawan iwan opéj kintitlani ojomen. Okinmakak poder para ma kinkixtikan ejekamej mach kualtin. 
<span class="verse" id="MK6_8">8&#160;</span>Iwan okinmilwij mach itlaj ma kitkikan nion se bolsa, nion tlakuale iwan nion tomin, san se karrotij ma kitkikan. 
<span class="verse" id="MK6_9">9&#160;</span>Welis kitkiskej inkakuan iwan intzotzol san yej tlan konakijtiwej. 
<span class="verse" id="MK6_10">10&#160;</span>Okinmilwij: </div>
<div class='p'>―Nijkuak ankalakiskej itech se kale, ximokawakan ompa asta ijkuak ankisaskej de itech yon pueblo. 
<span class="verse" id="MK6_11">11&#160;</span>Tla kanaj mach amechresibiroaj o noso mach amechkakiliaj, san niman nijkuak ankisaskej de yon lugar, ximokxitlaltzejtzelokan. Ma kimomakakan kuenta nik mach kuale tlan yejwan kichiwaj. </div>
<div class='p'>
<span class="verse" id="MK6_12">12&#160;</span>Oyajkej iwan otetlapowijkej de itlajtol in toTajtzin Dios, okinmilwiayaj nochtin tlakaj ma moyolkuepakan de intlajtlakol. 
<span class="verse" id="MK6_13">13&#160;</span>Okinkixtijkej miekej ejekamej mach kualtin, iwan okintlalilijkej aseite miekej kokoxkej iwan opajtikej. </div>
<div class='s'>Juan Tlakuateekij okimiktijkej </div>
<div class='r'>(Mt. 14:1-12; Lc. 9:7-9) </div>
<div class='p'>
<span class="verse" id="MK6_14">14&#160;</span>In rey Herodes okikakke motlapowiaj de yen Jesús ik nowian (nian nepa). Iwan Herodes okijtoj: </div>
<div class='p'>―In Juan Tlakuateekij yomoyolkuik satepan de omikke iwan por yonik kinchiwa milagrostin. </div>
<div class='p'>
<span class="verse" id="MK6_15">15&#160;</span>Oksekimej okijtoayaj: </div>
<div class='p'>―Yon yen profeta Elías. </div>
<div class='p'>Iwan oksekimej okijtoayaj: </div>
<div class='p'>―Yon se profeta ken katlej ya wejkawitl oyekaj profetajtin. </div>
<div class='p'>
<span class="verse" id="MK6_16">16&#160;</span>Nijkuak in Herodes ijkón okikakke okijtoj: </div>
<div class='p'>―Yin yen Juan Tlakuateekij, katlej nej onitlanawatij ma kikechtzontekikan iwan axan yomoyolkuik oksemi satepan de omikke. </div>
<div class='p'>
<span class="verse" id="MK6_17">17&#160;</span>Herodes otlanawatij ma kikitzkikan in Juan, ma kijilpikan ika kadena iwan ma kitzakuakan telpiloyan. Herodes ijkón okichij para kipaktis isiwa katlej itoka Herodías. Herodías achtoj oyeka tesiwa de yen Felipe ikni in Herodes, pero satepan Herodes okisiwakixtilij in Felipe maski oyeka ikni. 
<span class="verse" id="MK6_18">18&#160;</span>In Juan Tlakuateekij okilwiaya in rey Herodes: </div>
<div class='p'>―Tikchijtok se weyi tlajtlakole porke iwan tikaj mokoñada. </div>
<div class='p'>
<span class="verse" id="MK6_19">19&#160;</span>Herodías okikokoliaya in Juan iwan okinekia kimiktis. Pero mach okajsia kenik kichiwas. 
<span class="verse" id="MK6_20">20&#160;</span>Herodes mach okinekia kimiktis in Juan porke okimatia nik in yej kuale tlakatl, por yonik Herodes okipiaya kuidado de amitlaj kitoktiskej in Juan. Herodes okiwelitaya ma kitlapowi in Juan, pero nijkuak okikakia, sa otlajtlachiaya (omomajmawtiaya) iwan mach ok okimatia tlan kijtos. </div>
<div class='p'>
<span class="verse" id="MK6_21">21&#160;</span>Pero se tonale in siwatl Herodías okajsik kenik kimiktis in Juan. Herodes okitemakak se tlaxkale nijkuak omixtonaltij (ikumpleaños). Okinnotzke nochtin tekiwajkej de yon país, kapitanmej de soldadojtin iwan katlej okachi tlatlayekantokej de itech estado de Galilea. 
<span class="verse" id="MK6_22">22&#160;</span>Ichpoch in Herodías owalaj iwan omijtotij inyakapan nochtin katlej ompa oyekaj. Herodes iwan iinbitadoswan sa tekitl okiwelitakej. Ijkuakón Herodes okilwij in ichpochtle: </div>
<div class='p'>―Xinechtlajtlanili san tlan tej tiknekis iwan nimitzmakas. </div>
<div class='p'>
<span class="verse" id="MK6_23">23&#160;</span>Iwan asta okilwij: </div>
<div class='p'>―Ipan melajka, san tlanon tinechtlajtlanilis, nimitzmakas asta tlajko de tlan niknawatia. </div>
<div class='p'>
<span class="verse" id="MK6_24">24&#160;</span>Yon ichpochtle oyáj okitlajtlaniito imaman para ma kilwi tlanon kitlajtlanilis. Iwan imaman okijtoj: </div>
<div class='p'>―Xiktlajtlanili itzontekon in Juan Tlakuateekij. </div>
<div class='p'>
<span class="verse" id="MK6_25">25&#160;</span>San niman omotlaloj in ichpochtle inawak Herodes iwan okilwij: </div>
<div class='p'>―Nikneki xinechmaka axan san niman, ika se plato itzontekon in Juan Tlakuateekij. </div>
<div class='p'>
<span class="verse" id="MK6_26">26&#160;</span>Herodes sa tekitl omoyolkokoj, pero komo yokisentlalij itlajtol inmixpan iinbitadoswan, tonses okichij ijkón ken okijtoj. 
<span class="verse" id="MK6_27">27&#160;</span>Tonses okinawatij se soldado ma kikuiti itzontekon in Juan Tlakuateekij. In soldado oyáj telpiloyan okechtzontekito in Juan. 
<span class="verse" id="MK6_28">28&#160;</span>Satepan okitkik ika se plato iwan okimaktilij in ichpochtle. Iwan ichpochtle okimakak imaman. 
<span class="verse" id="MK6_29">29&#160;</span>Nijkuak imomachtijkawan in Juan okimatkej, okitlajtlanitoj in mikkatl para kitookaskej. </div>
<div class='s'>Jesús okintlamakak makuile mil tlakaj </div>
<div class='r'>(Mt. 14:13-21; Lc. 9:10-17; Jn. 6:1-14) </div>
<div class='p'>
<span class="verse" id="MK6_30">30&#160;</span>In momachtijkej owalajkej inawak Jesús para kimatiltiskej nochi tlan okichijkej iwan tlan otlamachtijkej. 
<span class="verse" id="MK6_31">31&#160;</span>Jesús okinmilwij: </div>
<div class='p'>―Xiwikikan nowan ik se lado iwan ximosewikan achitzin. </div>
<div class='p'>Ijkón okinmilwij porke sa tekitl miekej tlakajtin owalayaj inawak Jesús, iwan asta mach ok omajxiliayaj otlakuayaj. 
<span class="verse" id="MK6_32">32&#160;</span>Otlejkokej kiné itech se barko iwan oyajkej se lugar kan tlalkawale kan mach akaj tlakatl nemi. 
<span class="verse" id="MK6_33">33&#160;</span>Miekej okinmitakej iwan okinmixmatkej nijkuak oyajkej, ijkuakón noijki miekej oyajkej totoka okinnamiktiajkej, otlakotontiajkej ik pueblojtin iwan oajsitoj ompa achtoj ke yejwan. 
<span class="verse" id="MK6_34">34&#160;</span>Nijkuak Jesús otemok de itech barko, okinmitak sa tekitl miekej tlakaj ompa yokichixtokaj, okinmiknomaj porke oyekaj kej ichkamej katlej mach kipiaj tlajpixke. Iwan okinmachtij de miek tlamantle. 
<span class="verse" id="MK6_35">35&#160;</span>Sa tiotlakke imomachtijkawan omijkuanijkej inawak Jesús iwan okilwijkej: </div>
<div class='p'>―Nian mach itlaj onkaj iwan yotiotlakik. 
<span class="verse" id="MK6_36">36&#160;</span>Xikintitlani in tlakaj ma wian ik rancherías iwan ik pueblojtin katlej katej serka, para ma kikowatij tlan kikuaskej. </div>
<div class='p'>
<span class="verse" id="MK6_37">37&#160;</span>Jesús okinmilwij: </div>
<div class='p'>―Namejwan xikintlamakakan. </div>
<div class='p'>Yejwan okilwijkej: </div>
<div class='p'>―Mach kajxilis tikkowaskej ome siento denarios de pan para tikinmajmakaskej nochtin. </div>
<div class='p'>
<span class="verse" id="MK6_38">38&#160;</span>Yej okinmilwij: </div>
<div class='p'>―¿Keski pan ankipiaj? Xikitakan. </div>
<div class='p'>Nijkuak okitakej, okilwijkej: </div>
<div class='p'>―Tikpiaj makuile pan iwan ome michimej. </div>
<div class='p'>
<span class="verse" id="MK6_39">39&#160;</span>Ijkuakón Jesús okinnawatij ma motlalikan in tlakaj por grupojtin, kan xiwyoj. 
<span class="verse" id="MK6_40">40&#160;</span>Omotlalijkej grupojtin de sejsen siento iwan de tlatlajko siento. 
<span class="verse" id="MK6_41">41&#160;</span>Jesús okitilanke in makuile pan iwan ome michimej, oajkopantlachixke iwan omotlasojkamatke inawak Dios. Okipojpostekke in pan iwan okinmakak imomachtijkawan para ma kinxejxelilikan in tlakaj. Noijki Jesús okinkojkotonke in ome michimej iwan nochtin okinxejxelilijkej. 
<span class="verse" id="MK6_42">42&#160;</span>Nochtin kuale otlakuajkej asta oixwikej. 
<span class="verse" id="MK6_43">43&#160;</span>Satepan, imomachtijkawan okololojkej majtlaktle iwan ome chikimej tentokej de pantlapojpostektle iwan de michtlakojkotonale. 
<span class="verse" id="MK6_44">44&#160;</span>Iwan katlej otlakuajkej oyekaj kej makuile mil tlakaj. </div>
<div class='s'>Jesús onejnenke ipan atl </div>
<div class='r'>(Mt. 14:22-27; Jn. 6:16-21) </div>
<div class='p'>
<span class="verse" id="MK6_45">45&#160;</span>Satepan, Jesús okintitlanke imomachtijkawan itech se barko, ma tlayekanakan asta itech oksé lado de yen lago, ma ajsitij itech pueblo de Betsaida. Yej ok okinmakawaya in tlakaj. 
<span class="verse" id="MK6_46">46&#160;</span>Iwan nijkuak oyajkej nochtin, Jesús oyáj ik ajko ipan tiliwik iwan ompa omotiotzajtzilij. 
<span class="verse" id="MK6_47">47&#160;</span>Nijkuak otleyuak, in barko oyeka itlajko in lago, iwan Jesús oyeka iselti itempan atl. 
<span class="verse" id="MK6_48">48&#160;</span>Yej okinmitak imomachtijkawan yosotlawakej porke in ejekatl okinmixnamiktiwalaya iwan barko mach ok owelia oyaya totoka. Kej las tres de kualkan, Jesús oyáj nejnentiw ixko atl iwan ya kinpanawiskia. 
<span class="verse" id="MK6_49">49&#160;</span>Nijkuak imomachtijkawan okitakej, okijtojkej xamo se temawtij, omomawtijkej iwan otzajtzikej. 
<span class="verse" id="MK6_50">50&#160;</span>Porke nochtin okitakej iwan omomawtijkej. San niman Yej, okinnotzke iwan okinmilwij: </div>
<div class='p'>―Amo ximomawtikan, Nej niJesús. Ximoyolojchikawakan. </div>
<div class='p'>
<span class="verse" id="MK6_51">51&#160;</span>Otlejkok itech barko, iwan omoketzke in ejekatl, iwan yejwan sa otlajtlachixkej (omomajmawtijkej). 
<span class="verse" id="MK6_52">52&#160;</span>Ayamo okimomakayaj kuenta de yen milagro katlej Jesús okichij de yen pan iwan de yen michimej, iwan oyekaj ok yoltlakuawakej. </div>
<div class='s'>Jesús okinpajtij kokoxkej itech se lugar itoka Genesaret </div>
<div class='r'>(Mt. 14:34-36) </div>
<div class='p'>
<span class="verse" id="MK6_53">53&#160;</span>Okiatrabesarojkej in lago iwan oajsitoj se lugar itoka Genesaret. Ompa inakastlan lago okilpijkej in barko. 
<span class="verse" id="MK6_54">54&#160;</span>Nijkuak Jesús otemok de itech barko, in tlakaj san niman okixmatkej. 
<span class="verse" id="MK6_55">55&#160;</span>Ijkuakón nochtin tlakaj de yon lugar omotlatlalojkej okitematiltijkej nik in Jesús oejkok itech yon lugar. Nochtin tlakaj de yon región okualinwikakej nochtin kokoxkej asta kan oyeka in Jesús. 
<span class="verse" id="MK6_56">56&#160;</span>Iwan san kan Yej oyaya, itech weyikantin, rancherías, pueblojtin, tlalkawaltin o noso ipan ojtle, ompa okintlaliliayaj in kokoxkej, iwan okitlatlawtiayaj ma kinkawili maski san ma kikitzkilikan itzotzol para ma pajtikan. Iwan nochtin katlej okikitzkilijkej itzotzol opajtikej.  </div>
<div class='psalmlabel' id='MK7_0'> 7</div>
<div class='s'>Jesús okinmajwak in tlamachtijkej de itlanawatil in Moisés </div>
<div class='r'>(Mt. 15:1-20) </div>
<div class='p'>
<span class="verse" id="MK7_1">1&#160;</span>In fariseos iwan sekimej tlamachtijkej de itlanawatil in Moisés owalajkej de weyikan de Jerusalén iwan omololojkej inawak Jesús. 
<span class="verse" id="MK7_2">2&#160;</span>Miekpa okinmitayaj imomachtijkawan otlakuayaj iwan mach omomajtekiayaj. Pero in fariseos omomajtekiayaj. 
<span class="verse" id="MK7_3">3&#160;</span>(In fariseos iwan oksekimej judiojtin omomajtekiayaj miekpa nijkuak otlakuayaj porke ijkón okinmititijkej inweyitajwan. 
<span class="verse" id="MK7_4">4&#160;</span>Iwan nijkuak owalmokuepayaj de tiankisko, tla amo momajtekiskej miekpa mach tlakuaskej, iwan okipiayaj oksekimej kostumbres okachi: okinpajpakayaj basojtin, jarrojtin iwan oksekimej trastestin de tepostin, iwan asta kamajtin.) 
<span class="verse" id="MK7_5">5&#160;</span>In fariseos iwan tlamachtijkej de itlanawatil in Moisés okitlajtlanijkej in Jesús: </div>
<div class='p'>―¿Tlanik momomachtijkawan mach kineltokaj tlan otechmachtijkej in ya wejkawitl toweyitajwan? ¿Tlanik tlakuaj iwan mach momajtekiaj ken tejwan? </div>
<div class='p'>
<span class="verse" id="MK7_6">6&#160;</span>Yej okinnankilij: </div>
<div class='p'>―Melawak ken okijtoj Isaías nik namejwan san anteixkajkayajkej. Nijkuak okijkuiloj ken Dios okilwij: </div>
<div class='q'>Yinmej tlakaj nechtlakitaj san ika inten, </div>
<div class='q'>pero inyolo kajki wejka de Nej. </div>
<div class='q'>
<span class="verse" id="MK7_7">7&#160;</span>Mach itlaj ipatij intiotzajtzilis. </div>
<div class='q'>Tlan yejwan tlamachtiaj yon mach witz de Dios, sino yon kisa san de itech yejwan intlayejyekolis. </div>
<div class='m'>
<span class="verse" id="MK7_8">8&#160;</span>Namejwan mach ankineltokaj tlan otechnawatij in Dios, iwan namejwan yej oksé tlamantle tlan ankichiwaj, yej anmotlapajpakiaj iwan ankineltokaj se tlanawatile de amejwan. </div>
<div class='p'>
<span class="verse" id="MK7_9">9&#160;</span>Jesús noijki okinmilwij: </div>
<div class='p'>―Namejwan ankikawaj se lado tlan Dios otechnawatij, iwan yej ankichiwaj de tlan namejwan anmotlayejyekol. 
<span class="verse" id="MK7_10">10&#160;</span>Moisés okijtoj: “Xikintlakita mopapan iwan momaman.” Noijki okijtoj: “Akin biero kitenewilia ipapan o noso imaman, ma kimiktikan.” 
<span class="verse" id="MK7_11">11&#160;</span>Pero namejwan ankijtaj ke se tlakatl welis kilwis ipapan o noso imaman: “Mach welis nimitzpalewis ika tlan mitzpoloa porke ya Corbán.” (Corbán kijtosneki tlan nikpia yonikmaktilij in Dios.) 
<span class="verse" id="MK7_12">12&#160;</span>Ijkón, namejwan mach ankitekawiliaj ma se kipalewi ipapan o noso imaman. 
<span class="verse" id="MK7_13">13&#160;</span>Namejwan ankikawaj se lado itlajtol in Dios iwan yej ankichiwaj tlan de amejwan anmokostumbre. Iwan noijki ankinchiwaj oksekimej tlamantin ken yinmej. </div>
<div class='p'>
<span class="verse" id="MK7_14">14&#160;</span>Jesús okinnotzke nochtin tlakaj iwan okinmilwij: </div>
<div class='p'>―Xinechkakikan aminochtin iwan xikmomakakan kuenta tlan nikijta. 
<span class="verse" id="MK7_15">15&#160;</span>Nochi tlan kalakis ijtik se tlakatl mach kiyolsokiotis. Tlan kisa de ipan iyolo in tlakatl yej yon kiyolsokiotia. 
<span class="verse" id="MK7_16">16&#160;</span>Tla ankinekij ankimomakaskej kuenta, xikkakikan. </div>
<div class='p'>
<span class="verse" id="MK7_17">17&#160;</span>Satepan de okinkajtej in tlakaj se lado, Jesús okalakke itech se kale, imomachtijkawan opéj kitlajtlaniaj tlan kijtosneki de tlan okinmakak kuenta. 
<span class="verse" id="MK7_18">18&#160;</span>Yej okinnankilij: </div>
<div class='p'>―¿Namejwan no mach ankimomakaj kuenta? ¡Xikkakikan! Tlan kalaki ijtik se tlakatl mach itlaj kitoktia. 
<span class="verse" id="MK7_19">19&#160;</span>Porke mach kalaki ijtik iyolo, sino ijtik itlalax iwan satepan kisa kalan. </div>
<div class='p'>Ijkón Jesús okinmilwij nik chipawak nochi tlan mokua. 
<span class="verse" id="MK7_20">20&#160;</span>Noijki okijtoj: </div>
<div class='p'>―In tlajtlakole katlej kisa de itech se tlakatl, yen yon kiyolsokiotia. 
<span class="verse" id="MK7_21">21&#160;</span>De ijtik inyolo in tlakaj kisa katlej mach kuale tlalnamikilistle, momekatiaj katlej tlanamiktiltin iwan katlej mach tlanamiktiltin, temiktiaj, 
<span class="verse" id="MK7_22">22&#160;</span>tlachtekij, tominpitzomej, kitetoktiaj tlan amo kuale, tekajkayajkej, kiwelitaj mopaktiskej ika intlalnakayo, moxikoanimej, tepojpoaj, moweyinekij, iwan mach kimatij tlakakij. 
<span class="verse" id="MK7_23">23&#160;</span>Nochi yon mach kuale tlamanyotl kisa de ijtik inyolo in tlakaj iwan kinyolsokiotia. </div>
<div class='s'>Jesús okikixtij se ejekatl mach kuale de itech se ichpochtle </div>
<div class='r'>(Mt. 15:21-28) </div>
<div class='p'>
<span class="verse" id="MK7_24">24&#160;</span>Jesús oyáj ik región de Tiro iwan ik región de Sidón. Okalakke itech se kale, iwan okinekia mokawani ompa para mach akaj ma kimati kanin kaj, pero mach owelik omotlaatij de nochtin. 
<span class="verse" id="MK7_25">25&#160;</span>Se tenan okipiaya ichpoch katlej okipiaya se ejekatl mach kuale. In tenan okimatke kan oyeka in Jesús, oyáj inawak iwan omotlankuaketzke ikxitlan. 
<span class="verse" id="MK7_26">26&#160;</span>Yin tenan mach judía, yej oyeka griega, otlakatke Sirofenicia. Okitlatlawtij in Jesús ma kikixtili in ichpoch in ejekatl mach kuale. 
<span class="verse" id="MK7_27">27&#160;</span>Iwan Jesús okilwij: </div>
<div class='p'>―Achtoj ma nikinpalewi nojudiojikniwan. Tej mach tijudía. Tla tej nimitzpalewis, yon kej yeskia niktlamaka se chichij ika intlakual ikonewan Dios. </div>
<div class='p'>
<span class="verse" id="MK7_28">28&#160;</span>In tenan okinankilij: </div>
<div class='p'>―Aján, Señor. Pero nijkuak ikonewan Dios tlakuaj ipan mesa, tepewi sekin intlakualpayex, iwan chichimej kikuaj yon tlakualpayextle. </div>
<div class='p'>
<span class="verse" id="MK7_29">29&#160;</span>Jesús okilwij: </div>
<div class='p'>―Kuale otitlanankilij, xiwia, in ejekatl mach kuale yokiske de itech mochpoch. </div>
<div class='p'>
<span class="verse" id="MK7_30">30&#160;</span>In tenan oyáj para ichan iwan okitajsik ichpoch wetok ipan itlapech, iwan ejekatl mach kuale yokiske. </div>
<div class='s'>Jesús okipajtij se tlakatl nontzin iwan mach otlakakia </div>
<div class='p'>
<span class="verse" id="MK7_31">31&#160;</span>Jesús okiske de región de Tiro iwan opanok ik región de Sidón. Satepan opanok itech tlalmej kan katej majtlaktle pueblojtin kan noijki kitokaxtiaj Decápolis, iwan oajsito kan lago de Galilea. 
<span class="verse" id="MK7_32">32&#160;</span>Ompa okiwikilijkej se tlakatl nontzin iwan mach otlakakia. Okitlatlawtijkej in Jesús ma kitlali ima ipan yon tlakatl. 
<span class="verse" id="MK7_33">33&#160;</span>Jesús okiwikak ik se lado iselti, okinkalakij imajpilwan ijtik inakaswan in yon tlakatl, ochijchak iwan okikitzkilij inenepil. 
<span class="verse" id="MK7_34">34&#160;</span>Satepan Jesús otlachixke ik ilwikak, oelsijsij iwan okilwij: </div>
<div class='p'>―¡Efata! ―kijtosneki: ¡Ximotlapokan! </div>
<div class='p'>
<span class="verse" id="MK7_35">35&#160;</span>San niman ijkuakón yon tlakatl onakastlapowik, noijki onenepilkaxanke iwan opéj tlajtoa kuale. 
<span class="verse" id="MK7_36">36&#160;</span>Satepan, Jesús okinnawatij in tlakaj mach itlaj ma kijtokan de tlan okichij, pero yejwan okachi okixoyawayaj in tlajtole. </div>
<div class='s'>Jesús okinpajtij oksekimej kokoxkej </div>
<div class='p'>
<span class="verse" id="MK7_37">37&#160;</span>Nochtin sa otlajtlachixkej (omomajmawtijkej) de tlan otlamochij, iwan okijtoayaj: </div>
<div class='p'>―Yin Jesús kuale kinchiwa nochtin yinmej tlamantin. Katlej mach tlakakij kintlakakitia iwan katlej mach tlajtoaj kintlajtoltia.  </div>
<div class='psalmlabel' id='MK8_0'> 8</div>
<div class='s'>Jesús okintlamakak nawi mil tlakaj </div>
<div class='r'>(Mt. 15:32-39) </div>
<div class='p'>
<span class="verse" id="MK8_1">1&#160;</span>Se tonale omololojkej miekej tlakaj iwan mach okipiayaj tlan kikuaskej, Jesús okinnotzke imomachtijkawan iwan okinmilwij: </div>
<div class='p'>
<span class="verse" id="MK8_2">2&#160;</span>―Nikinmiknomati in yinmej tlakaj ya kipiaj eyi tonale nowan iwan mach kipiaj tlan kikuaskej. 
<span class="verse" id="MK8_3">3&#160;</span>Tla amo nikintlamakas iwan nikinmilwis ma wian inchan, welis kuatleyuiliskej ipan ojtle, porke sekimej de yejwan owalajkej de wejka. </div>
<div class='p'>
<span class="verse" id="MK8_4">4&#160;</span>Imomachtijkawan okilwijkej: </div>
<div class='p'>―Nian mach akaj chanti, ¿kan tikkuitiwej pan para tikintlamakaskej? </div>
<div class='p'>
<span class="verse" id="MK8_5">5&#160;</span>Jesús okinmilwij: </div>
<div class='p'>―¿Keski pan ankipiaj? </div>
<div class='p'>Yejwan okijtojkej: </div>
<div class='p'>―Chikome pan. </div>
<div class='p'>
<span class="verse" id="MK8_6">6&#160;</span>Ijkuakón okinmilwij in tlakaj ma motlalikan. Okitilanke in chikome pan iwan omotlasojkamatke inawak Dios, okipojpostekke in pan iwan okinmakak imomachtijkawan para ma kinxejxelilikan in tlakaj iwan yejwan ijkón okichijkej. 
<span class="verse" id="MK8_7">7&#160;</span>Noijki okinpiayaj sekimej michintzitzintin. Jesús noijki omotlasojkamatke inawak Dios iwan okinmilwij imomachtijkawan ma kinxejxelilikan in tlakaj. 
<span class="verse" id="MK8_8">8&#160;</span>Nochtin kuale otlakuajkej asta oixwikej. Iwan satepan okololojkej tlan osobraroj iwan asta otenke chikome chikiwitl. 
<span class="verse" id="MK8_9">9&#160;</span>Otlakuajkej kej nawi mil tlakaj. Iwan satepan Jesús okinmakaj. 
<span class="verse" id="MK8_10">10&#160;</span>Satepan Jesús otlejkok itech se barko iwan imomachtijkawan iwan oyajkej. Iwan oajsitoj se lugar itoka Dalmanuta. </div>
<div class='s'>In fariseos okitlajtlankej se weyi milagro de Jesús </div>
<div class='r'>(Mt. 16:1-4; Lc. 12:54-56) </div>
<div class='p'>
<span class="verse" id="MK8_11">11&#160;</span>In fariseos oejkokej inawak Jesús iwan opéj Iwan motlatlajtolkuepaj. Okitlajtlanilijkej ma kichiwa se milagro kej se señas para kitaskej nik melawak kichiwa ika ipoder in Dios. 
<span class="verse" id="MK8_12">12&#160;</span>Jesús oelsijsij iwan okinmilwij: </div>
<div class='p'>―Namejwan ankinekij annechtlajtlakolmayawiskej, annechtlajtlaniliaj se weyi milagro. Ipan melajka namechilwia ke namejwan mach ankitaskej nion se milagro de ilwikak. </div>
<div class='p'>
<span class="verse" id="MK8_13">13&#160;</span>Ompa okinkajtej iwan oksemi otlejkok itech barko iwan opanok oksé lado de yen lago de Galilea. </div>
<div class='s'>Jesús okijtoj intlamachtilis in fariseos mach melawak </div>
<div class='r'>(Mt. 16:5-12) </div>
<div class='p'>
<span class="verse" id="MK8_14">14&#160;</span>Imomachtijkawan in Jesús mach okitkikej pan itech barko, porke okelkajkej iwan okitkikej san se pan. 
<span class="verse" id="MK8_15">15&#160;</span>Jesús okinmilwij: </div>
<div class='p'>―Ximotlachilikan de itech inlevadura in fariseos iwan de itech ilevadura in Herodes. </div>
<div class='p'>
<span class="verse" id="MK8_16">16&#160;</span>Imomachtijkawan opéj kimolwiaj se iwan oksé: </div>
<div class='p'>―Ijkón techilwia porke otikelkajkej in pan. 
<span class="verse" id="MK8_17">17&#160;</span>Jesús okimatia tlan okiyejyekoayaj iwan okinmilwij: </div>
<div class='p'>―¿Tlanik ankimolwiaj ke ankelkajkej in pan? Wel ankuatlakuawakej, mach ankimomakaj kuenta. 
<span class="verse" id="MK8_18">18&#160;</span>Ankipiaj anmixtololowan pero mach antlachiaj. Ankipiaj anmonakaswan pero mach antlakakij. 
<span class="verse" id="MK8_19">19&#160;</span>Xikelnamikikan nijkuak onikinpojpostekke in makuile pan iwan onikinmajmakak makuile mil tlakaj para ma tlakuakan. ¿Keski chikiwitl otenke de pan katlej osobraroj? </div>
<div class='p'>Yejwan otlanankilijkej: </div>
<div class='p'>―Majtlaktle iwan ome chikiwitl. </div>
<div class='p'>
<span class="verse" id="MK8_20">20&#160;</span>―Iwan nijkuak onikinpojpostekke in chikome pan para nawi mil tlakaj, ¿keski chikiwitl otenke de yen pedasos katlej osobraroj? </div>
<div class='p'>Yejwan okilwijkej: </div>
<div class='p'>―Chikome chikiwitl. </div>
<div class='p'>
<span class="verse" id="MK8_21">21&#160;</span>Ijkuakón okinmilwij: </div>
<div class='p'>―¿Mach ya ankimomakaj kuenta? ¿Ankiyejyekoaj Nej nitlanemilia por amo ankualkuikej in pan? </div>
<div class='s'>Jesús okitlachialtij se tlakatl katlej mach otlachiaya </div>
<div class='p'>
<span class="verse" id="MK8_22">22&#160;</span>Satepan owalajkej itech pueblo de Betsaida, iwan okualwikilijkej se tlakatl katlej mach tlachia, okitlatlawtijkej in Jesús ma kintlali imawan ipan yon tlakatl para ma pajti. 
<span class="verse" id="MK8_23">23&#160;</span>Jesús okimatilanke iwan okixtij de itech yon pueblo. Satepan okitlalilij ichijchi itech ixtololowan, okintlalij imawan ipan iwan okitlajtlanij kox ya weli itlaj kita. 
<span class="verse" id="MK8_24">24&#160;</span>Ijkuakón opéj tlachia iwan okilwij: </div>
<div class='p'>―Nikinmita in tlakaj kej kuanmej iwan nikinmita nejnemij. </div>
<div class='p'>
<span class="verse" id="MK8_25">25&#160;</span>Jesús oksemi okintlalij imawan ipan ixtololowan yon tlakatl iwan okinawatij kuale ma tlachia. Iwan ijkuakón yon tlakatl opajtik iwan opéj kuale tlachia. 
<span class="verse" id="MK8_26">26&#160;</span>Ijkuakón Jesús okititlanke ma wia para ichan, iwan okilwij: </div>
<div class='p'>―Amo xikalaki itech pueblo iwan amo akaj itlaj xikilwi. </div>
<div class='s'>Pedro okijtoj Jesús yen Cristo </div>
<div class='r'>(Mt. 16:13-20; Lc. 9:18-21) </div>
<div class='p'>
<span class="verse" id="MK8_27">27&#160;</span>Satepan Jesús iwan imomachtijkawan oyajkej itech se región kan oyekaj sekimej pueblojtin. Yonmej pueblojtin okinnawatiaya se weyikan itoka Cesarea de Filipo. Nijkuak onejnentokaj okintlajtlanij: </div>
<div class='p'>―¿Ken kijtaj in tlakaj? ¿Akin Nej? </div>
<div class='p'>
<span class="verse" id="MK8_28">28&#160;</span>Yejwan okilwijkej: </div>
<div class='p'>―Sekimej kijtaj tejwatzin tiJuan Tlakuateekij, sekimej kijtaj tejwatzin tiElías o noso akaj oksé profeta. </div>
<div class='p'>
<span class="verse" id="MK8_29">29&#160;</span>Yej okinmilwij: </div>
<div class='p'>―Iwan namejwan, ¿ken ankijtaj? ¿Akin Nej? </div>
<div class='p'>Pedro okilwij: </div>
<div class='p'>―Tejwatzin tiCristo. </div>
<div class='p'>
<span class="verse" id="MK8_30">30&#160;</span>Jesús okinmilwij amakaj itlaj ma kilwikan de Yej. </div>
<div class='s'>Jesús okinmilwij kenik mikis </div>
<div class='r'>(Mt. 16:21-28; Lc. 9:22-27) </div>
<div class='p'>
<span class="verse" id="MK8_31">31&#160;</span>Jesús opéj kinmachtia nik in Yej akin omochij tlakatl tlajyowis de miek tlamantle. In tlayekankej tetajtzitzintin, in tlayekankej tiopixkej iwan in tlamachtijkej de itlanawatil in Moisés mach kiresibiroskej. Yejwan kimiktiskej pero ipan eyi tonale moyolkuis (moyolitis). 
<span class="verse" id="MK8_32">32&#160;</span>Jesús okinmilwij ipan melajka nochi tlan panos, iwan mach itlaj okintlaatilij. Pero ijkuakón Pedro okiwikak in Jesús ik se lado, iwan opéj kajwa por ijkón okijtoj. 
<span class="verse" id="MK8_33">33&#160;</span>Pero Jesús omokuepke para okonimitak imomachtijkawan, iwan ijkuakón okajwak in Pedro iwan okilwij: </div>
<div class='p'>―¡Xitzinkisa, Satanás! Porke tej mach mitztekipachoa tlan Dios kineki, sino mitztekipachoa tlan kinekij in tlakaj. </div>
<div class='s'>Kenik se nemis iwan Jesús </div>
<div class='p'>
<span class="verse" id="MK8_34">34&#160;</span>Jesús okinnotzke in tlakaj iwan imomachtijkawan iwan okinmilwij: </div>
<div class='p'>―Tla akaj kineki witz nonawak, ma wiki kiné, pero moneki ayakmo ma kichiwa san tlan yej kinekis. Sino kipia de kixikos nochi san tlan panos, maski ma kimiktikan itech krus. 
<span class="verse" id="MK8_35">35&#160;</span>Tla akaj kineki kipalewis inemilis, kipolos, pero tla akaj kipoloa inemilis por Nej iwan por yen itlajtol in toTajtzin Dios, kipalewis inemilis. 
<span class="verse" id="MK8_36">36&#160;</span>Mach itlaj ipatij tla se tlakatl kimoaxkatis nochi in tlaltikpak iwan satepan kipolos ianima. 
<span class="verse" id="MK8_37">37&#160;</span>Mach weli mokowa se anima. 
<span class="verse" id="MK8_38">38&#160;</span>Akin pinawa de Nej iwan de notlajtol inmixpan yinmej tlaltikpaktlakaj momekatijkej iwan tlajtlakolejkej, Nej katlej onimochij nitlakatl noijki nipinawas de yej nijkuak niwitz ika imawisotlanex in noPapan iwan noijki niwitz inwan angelestin yolchipawakej.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Jesús okinmilwij: </div>
<div class='p'>―Ipan melajka namechilwia, sekimej katlej nian katej, mach kixmatiskej in mikilistle asta amo ma kitakan kenik in Dios tlanawatis ika miek ipoder. </div>
<div class='s'>Jesús otlakenpetlanke </div>
<div class='r'>(Mt. 17:1-13; Lc. 9:28-36) </div>
<div class='p'>
<span class="verse" id="MK9_2">2&#160;</span>Chikuasen tonale satepan, Jesús oyáj ipan tepetl okinwikak in Pedro, Jacobo iwan Juan. Iwan ompa inmixpan omopatlak itzotzol in Jesús. 
<span class="verse" id="MK9_3">3&#160;</span>Itzotzol opetlanke sa tekitl istak, iwan mach akaj tlakatl de nian tlaltikpak welis ijkón kikawas, maski sa tekitl ma kipaka mach ijkón nik istayas. 
<span class="verse" id="MK9_4">4&#160;</span>Iwan ijkuakón omonextijkej in Moisés iwan Elías omotlapowijtokaj iwan Jesús. 
<span class="verse" id="MK9_5">5&#160;</span>Pedro okilwij in Jesús: </div>
<div class='p'>―Tlamachtij, sa kuale nian tikatej mowan. Ma tikinchiwakan eyi akawalkaltin, se para tejwatzin, se para Moisés iwan se para Elías. </div>
<div class='p'>
<span class="verse" id="MK9_6">6&#160;</span>Pedro mach okimatke tlan okijtoj, porke yejwan omomawtijkej. 
<span class="verse" id="MK9_7">7&#160;</span>Ijkuakón se mixtle okinkenke iwan se tlajtole omokakke okijtoj: </div>
<div class='p'>―Yin yen notlasojKone, xikkakilikan itlajtol. </div>
<div class='p'>
<span class="verse" id="MK9_8">8&#160;</span>Nijkuak omotlachilijtewakej nian nepa, mach ok akaj okitakej sino sa yen Jesús. 
<span class="verse" id="MK9_9">9&#160;</span>Nijkuak owaltemoayaj de ipan tepetl, Jesús okinmilwij imomachtijkawan mach itlaj ma kijtokan de tlan okitakej, asta ijkuak in Yej akin omochij tlakatl ma moyolkui oksemi satepan de mikis. 
<span class="verse" id="MK9_10">10&#160;</span>Okitlaatijkej kiné ipan inyolo iwan omotlajtlaniayaj tlan kijtosneki moyolkuis (moyolitis) oksemi satepan de mikis. 
<span class="verse" id="MK9_11">11&#160;</span>Okitlajtlanijkej in Jesús: </div>
<div class='p'>―¿Tlanik in tlamachtijkej de itlanawatil in Moisés kijtaj ke Elías yej kipia de witz achtoj antes de witz in Cristo? </div>
<div class='p'>
<span class="verse" id="MK9_12">12&#160;</span>Jesús okinnankilij: </div>
<div class='p'>―Ipan melajka namechilwia, Elías achtoj witz iwan yej tlayektlalis nochi, kajki ijkuilitok nik in Nej katlej onimochij nitlakatl nimoyolkokos sa tekitl iwan nechkokoliskej in tlakaj. 
<span class="verse" id="MK9_13">13&#160;</span>Pero nikneki xikmatikan nik in Elías yowitza iwan tlakaj okitoktijkej san tlan yejwan okinekej, ijkón ken ijkuilitok de tlan panoani in yej. </div>
<div class='s'>Jesús okipajtij se telpochtle katlej okipiaya se ejekatl mach kuale </div>
<div class='r'>(Mt. 17:14-21; Lc. 9:37-43) </div>
<div class='p'>
<span class="verse" id="MK9_14">14&#160;</span>Nijkuak omokuepato in Jesús kan oyekaj imomachtijkawan, okinmitak miekej tlakaj okinyawalojtokaj, iwan sekimej tlamachtijkej de itlanawatil in Moisés omokuejsoayaj iwan imomachtijkawan. 
<span class="verse" id="MK9_15">15&#160;</span>Nochtin sa otlajtlachixkej (omomajmawtijkej) nijkuak okitlatewakej in Jesús, iwan niman omotlalojkej inawak okitlajpalotoj. 
<span class="verse" id="MK9_16">16&#160;</span>Jesús okintlajtlanij: </div>
<div class='p'>―¿Tlanik wel anmotlajtolnanankiliaj inwan nomomachtijkawan? </div>
<div class='p'>
<span class="verse" id="MK9_17">17&#160;</span>Se tlakatl katlej ompa oyeka okijtoj: </div>
<div class='p'>―Tlamachtij, nian nimitzwalwikilia notelpoch, kipia se ejekatl mach kuale iwan onontik. 
<span class="verse" id="MK9_18">18&#160;</span>San kan yawi, in ejekatl mach kuale kikitzkia iwan kitlalwiteki, kamaposoni, motlanteteyitza iwan sojsosoka. Onikintlatlawtij momomachtijkawan ma kikixtilikan in ejekatl mach kuale iwan mach owelikej. </div>
<div class='p'>
<span class="verse" id="MK9_19">19&#160;</span>Jesús okinmilwij: </div>
<div class='p'>―¡Namejwan wel mach antlaneltokakej! ¿Asta keman nietos amowan? ¿Asta keman ijkón nanmechxikojtos? Xinechwalwikilikan in telpochtle. </div>
<div class='p'>
<span class="verse" id="MK9_20">20&#160;</span>Ijkuakón okiwikakej in telpochtle inawak Jesús, iwan nijkuak in ejekatl mach kuale okitak in Jesús, niman okitoktij in telpochtle ma motlalwiteki chikawak iwan omijtikueptinenke iwan okamaposonke. 
<span class="verse" id="MK9_21">21&#160;</span>Jesús okitlajtlanij in tetaj de yon telpochtle: </div>
<div class='p'>―¿Ya wejkawitl ijkón mochiwa? </div>
<div class='p'>In tetaj okinankilij: </div>
<div class='p'>―Desde chokotzin. 
<span class="verse" id="MK9_22">22&#160;</span>Miekpa kitoktia ma wetzi ijtik tlitl iwan ijtik atl para ma miki. Tla tejwatzin tiwelini itlaj tikchiwani, xitechiknomati iwan xitechpalewi. </div>
<div class='p'>
<span class="verse" id="MK9_23">23&#160;</span>Jesús okinankilij: </div>
<div class='p'>―Amo xikijto: “Tla tejwatzin tiwelini itlaj tikchiwani.” Tla tej tikneltoka, tonses Dios welis mitzpalewis itech nochi tlamantle. </div>
<div class='p'>
<span class="verse" id="MK9_24">24&#160;</span>San niman in tetaj otzajtzik chikawak okijtoj: </div>
<div class='p'>―¡Señor, nikneltoka! ¡Xinechpalewi ma nitlaneltoka okachi ken moneki! </div>
<div class='p'>
<span class="verse" id="MK9_25">25&#160;</span>Nijkuak Jesús okitak opéj mololoaj miekej tlakaj, okijtoj: </div>
<div class='p'>―¡Tej, ejekatl mach tikuale, tinakastzajtzaktok iwan tinontle! ¡Nimitznawatia xikisa de ijtik yin telpochtle iwan mach oksemi xikalaki ijtik! </div>
<div class='p'>
<span class="verse" id="MK9_26">26&#160;</span>In ejekatl mach kuale okuawtzajtzik, okimimiktij iwan okikuekuepke in telpochtle iwan okiske de ijtik. In telpochtle omokaj kej mikkatl. Iwan miekej okijtojkej yomikke in telpochtle. </div>
<div class='p'>
<span class="verse" id="MK9_27">27&#160;</span>Ijkuakón Jesús, okimakitzkij iwan okewaltij. Iwan telpochtle omoyekketzke. </div>
<div class='p'>
<span class="verse" id="MK9_28">28&#160;</span>Nijkuak in Jesús okalakke itech se kale iwan imomachtijkawan, ompa yejwan inselti okitlajtlanijkej in Jesús: </div>
<div class='p'>―¿Tlanik in tejwan mach otiwelikej otikixtijkej in ejekatl mach kuale? </div>
<div class='p'>
<span class="verse" id="MK9_29">29&#160;</span>Yej okinmilwij: </div>
<div class='p'>―Yinmej ejekamej mach kualtin, welis ankinkixtiskej tla anmotiotzajtziliskej iwan anmosawaskej (onayunaroskej). </div>
<div class='s'>Jesús oksemi okitematiltij imikilis </div>
<div class='r'>(Mt. 17:22-23; Lc. 9:43-45) </div>
<div class='p'>
<span class="verse" id="MK9_30">30&#160;</span>Jesús iwan imomachtijkawan okiskej de ompa iwan opanokej ik estado de Galilea. Pero Jesús mach okinekke akaj ma kimati kanin kajki. 
<span class="verse" id="MK9_31">31&#160;</span>Porke okinekia kinmachtis imomachtijkawan. Okinmilwiaya: </div>
<div class='p'>―Nej katlej onimochij nitlakatl nechtemaktiskej (nechtemaktiliskej) inmak in tlakaj iwan nechmiktiskej, pero eyi tonale satepan de yonimikke nimoyolkuis (nimoyolitis). </div>
<div class='p'>
<span class="verse" id="MK9_32">32&#160;</span>Yejwan mach okimomakakej kuenta de tlan okinmilwiaya, iwan okimakaskej de kitlajtlaniiskej tlan kijtosneki. </div>
<div class='s'>¿Akin okachi weyikistok? </div>
<div class='r'>(Mt. 18:1-5; Lc. 9:46-48) </div>
<div class='p'>
<span class="verse" id="MK9_33">33&#160;</span>Oajsitoj itech pueblo de Capernaum, nijkuak in Jesús oyeka kalijtik, okintlajtlanij: </div>
<div class='p'>―¿Tlan nankimolwijtiwalayaj ipan ojtle? </div>
<div class='p'>
<span class="verse" id="MK9_34">34&#160;</span>Yejwan mach otlanankilijkej, porke okimolwijtiwalayaj akin de yejwan okachi weyikistok (weyititok). 
<span class="verse" id="MK9_35">35&#160;</span>Ijkuakón Jesús omotlalij iwan okinnotzke in majtlaktle iwan omen imomachtijkawan. Okinmilwij: </div>
<div class='p'>―Tla akaj kineki tlayekantos, kipia de motzikitzinilis, iwan yej yetos tekipanoj de nochtin. </div>
<div class='p'>
<span class="verse" id="MK9_36">36&#160;</span>Jesús okitlalij se chokotzin tlatlajko de kan yejwan oyekaj, omotlalij iwan okinapaloj iwan okinmilwij: </div>
<div class='p'>
<span class="verse" id="MK9_37">37&#160;</span>―Akin kiresibiros se chokotzin ken yin, kijtosneki Nej nechresibiroa, iwan akin nechresibiroa, amo san Nej nechresibiroa, sino noijki akin onechwaltitlanke. </div>
<div class='s'>Akin amo kajki kontra tejwan towan kajki </div>
<div class='r'>(Lc. 9:49-50; Mt. 10:42) </div>
<div class='p'>
<span class="verse" id="MK9_38">38&#160;</span>Juan okilwij in Jesús: </div>
<div class='p'>―Tlamachtij, otiktakej se tlakatl kinkixtia ejekamej mach kualtin ika motoka, iwan otikilwijkej mach ijkón ma kichiwa, porke yej mach towan nemi. </div>
<div class='p'>
<span class="verse" id="MK9_39">39&#160;</span>Jesús okinmilwij: </div>
<div class='p'>―Xikkawilikan, porke akin kichiwa milagro ika notoka, mach welis tlajtos biero de Nej. 
<span class="verse" id="MK9_40">40&#160;</span>Akin amo kajki kontra tejwan, towan kajki. 
<span class="verse" id="MK9_41">41&#160;</span>Ipan melajka namechilwia, akin anmechmakas se xikale de atl ika notoka, san akin, porke amejwan annoaxkawan, ipan melajka namechilwia nik kiresibiros itlaxtlawil. </div>
<div class='s'>Dios kintlajtlakoltis katlej tlajtlakolchiwaj </div>
<div class='r'>(Mt. 18:6-9; Lc. 17:1-2) </div>
<div class='p'>
<span class="verse" id="MK9_42">42&#160;</span>’In chochokomej nechneltokaj, pero tla akaj kichiwa se de yin tzikitzin ma wetzi ipan tlajtlakole, okachi kuale ma kilpilikan ikechtlan se metlatl iwan ma kitlamotlakan ijtik atl. 
<span class="verse" id="MK9_43">43&#160;</span>Tla moma mitztoktia xieto titlajtlakolej, xikmotzontekili. Okachi kuale xikalaki ilwikak timatepoj ke tias ika nochi ome momawan ijtik tliko, kan tlitl mach keman sewis, 
<span class="verse" id="MK9_44">44&#160;</span>kan okuilimej mach mikij iwan in tlitl mach keman sewi. 
<span class="verse" id="MK9_45">45&#160;</span>Tla mokxi mitztoktia xieto titlajtlakolej, xikmotzontekili. Okachi kuale xikalaki ilwikak tikoxo ke ma mitztlamotlakan ijtik tliko ika nochi ome mokxiwan, 
<span class="verse" id="MK9_46">46&#160;</span>kan okuilimej mach mikij iwan in tlitl mach keman sewi. 
<span class="verse" id="MK9_47">47&#160;</span>Iwan tla moixtololo mitztoktia xieto titlajtlakolej, xikmokixtili. Porke okachi kuale xikalaki kan Dios tlanawatia ika se moixtololo ke ika nochi ome moixtololowan ma mitztlamotlakan ijtik tliko, 
<span class="verse" id="MK9_48">48&#160;</span>kan okuilimej mach mikij iwan in tlitl mach keman sewi. </div>
<div class='p'>
<span class="verse" id="MK9_49">49&#160;</span>’Porke nochtin in tlakaj weliaskej ika tlitl, ken in tlakuale welia ika istatl. 
<span class="verse" id="MK9_50">50&#160;</span>In istatl sa tekitl kuale, pero tla in istatl kipolos ipuyeka, ¿kenik oksemi puyeyas? Namejwan xipuyextokan iwan kuale ximoyekwikakan.  </div>
<div class='psalmlabel' id='MK10_0'> 10</div>
<div class='s'>Jesús otlamachtij mach se ma mosiwakawa </div>
<div class='r'>(Mt. 19:1-12; Lc. 16:18) </div>
<div class='p'>
<span class="verse" id="MK10_1">1&#160;</span>Jesús okiske de pueblo de Capernaum iwan oyáj ik estado de Judea iwan oksé lado de yen weyatl Jordán, ompa omololojkej in tlakaj iwan Yej opéj kinmachtia ijkón ken nochipa okichiwaya. 
<span class="verse" id="MK10_2">2&#160;</span>Sekimej fariseos omijkuanijkej para kitlajtlakolmayawiskej iwan okitlajtlanijkej: </div>
<div class='p'>―¿Kox kuale kaj tla se tlakatl kikawas isiwa? </div>
<div class='p'>
<span class="verse" id="MK10_3">3&#160;</span>Jesús okinnankilij: </div>
<div class='p'>―¿Tlan kijta itlanawatil in Moisés? </div>
<div class='p'>
<span class="verse" id="MK10_4">4&#160;</span>Yejwan otlanankilijkej: </div>
<div class='p'>―Moisés okitekawilij ma mosiwakawa in tlakatl, tla kitemaka se amatl kan ma kijto nik mokajkawa iwan isiwa. </div>
<div class='p'>
<span class="verse" id="MK10_5">5&#160;</span>Jesús okinmilwij: </div>
<div class='p'>―Moisés okitemakak in tlanawatile de yen mosiwakawaj, porke mach ankinekij ankimomakaskej kuenta de itlaj tlan kuale. 
<span class="verse" id="MK10_6">6&#160;</span>Pero nijkuak Dios okichij in tlaltikpak, noijki okichij in tlakatl iwan siwatl. 
<span class="verse" id="MK10_7">7&#160;</span>Por yonik in tlakatl kikajtewas ipapan iwan imaman para mosetilis iwan isiwa. 
<span class="verse" id="MK10_8">8&#160;</span>Iwan de omen yetos sa se tlakatl. Iwan ijkón mach ok yetoskej omen sino sa se. 
<span class="verse" id="MK10_9">9&#160;</span>Por yonik, mach akaj ma kinxeelo katlej Dios yokinsetilij. </div>
<div class='p'>
<span class="verse" id="MK10_10">10&#160;</span>Nijkuak yokatkaj kalijtik imomachtijkawan okitlajtlanijkej oksemi de yen yon tlajtole. 
<span class="verse" id="MK10_11">11&#160;</span>Jesús okinmilwij: </div>
<div class='p'>―Akin kikawa isiwa iwan monamiktia iwan oksé siwatl, kijtosneki ya kimomekatia. 
<span class="verse" id="MK10_12">12&#160;</span>Tla se siwatl kikawa iokich iwan monamiktia iwan oksé tlakatl, kijtosneki noijki ya kimomekatia. </div>
<div class='s'>Jesús okintiochij in pilalaktin </div>
<div class='r'>(Mt. 19:13-15; Lc. 18:15-17) </div>
<div class='p'>
<span class="verse" id="MK10_13">13&#160;</span>Jesús okinwikilijkej sekimej pilalaktin para inpan ma kintlali imawan. Imomachtijkawan opéj kinmajwaj katlej okinwikayaj in pilalaktin. 
<span class="verse" id="MK10_14">14&#160;</span>Jesús okinmitak, okualanke iwan okinmilwij imomachtijkawan: </div>
<div class='p'>―Xikinkawakan in pilalaktin ma wikikan nonawak, amo xikintzatzakuilikan. Porke in tlakaj katlej yolyamankej ken pilalaktin, kalakiskej kan Dios tlanawatia. 
<span class="verse" id="MK10_15">15&#160;</span>Ipan melajka namechilwia, tla se tlakatl amo kikawilis in Dios ma tlanawati ipan iyolo ken se chokotzin kimokawilia, yon tlakatl mach kalakis kan Dios tlanawatia. </div>
<div class='p'>
<span class="verse" id="MK10_16">16&#160;</span>Jesús okinnapaloj in pilalaktin, satepan okintlalij imawan inpan yonmej pilalaktin iwan okintiochij. </div>
<div class='s'>Se tlakatl katlej wel kimopialia omotlapowij iwan Jesús </div>
<div class='r'>(Mt. 19:16-30; Lc. 18:18-30) </div>
<div class='p'>
<span class="verse" id="MK10_17">17&#160;</span>Jesús oksemi ya oonewaya para kiseguiroani iojwi, ijkuakón se tlakatl omotlaloj inawak, omotlankuaketzke iwan okilwij: </div>
<div class='p'>―Tlamachtij, Tej wel tikuale tlakatl. ¿Tlan welis nikchiwas para nikpias nemilistle katlej mach keman tlamis? </div>
<div class='p'>
<span class="verse" id="MK10_18">18&#160;</span>Jesús okilwij: </div>
<div class='p'>―¿Tlanik tinechilwia nikuale tlakatl? Mach onkaj oksé kuale tlakatl, sanwel yen Dios. 
<span class="verse" id="MK10_19">19&#160;</span>Ya tikmati tlan kijtaj in tlanawatiltin: “Amo xitemikti, amo ximomekati, amo xitlachteki, amakaj xiktlajtoltlatlalili, amo xitlakajkayawa, iwan xikintlakita mopapan iwan momaman.” </div>
<div class='p'>
<span class="verse" id="MK10_20">20&#160;</span>In tlakatl otlanankilij: </div>
<div class='p'>―Tlamachtij, nochi in yon nikchijtiwitz desde nitzikitzin. </div>
<div class='p'>
<span class="verse" id="MK10_21">21&#160;</span>Jesús okitlatak ika tlasojtlalistle iwan okilwij: </div>
<div class='p'>―Oksé mitzpoloa tikchiwas. Xiwia iwan xiknamaka nochi tlan tikpia, iwan tomin xikinmaka in pobrestin. Ijkón tikpias rikojyotl ompa ilwikak. Iwan nompa, xiwiki nonawak iwan pewa xinemi nowan. </div>
<div class='p'>
<span class="verse" id="MK10_22">22&#160;</span>Nijkuak ijkón okikakke in tlakatl oyáj omoyolkokojtiaj porke sa tekitl okimopialiaya. </div>
<div class='p'>
<span class="verse" id="MK10_23">23&#160;</span>Jesús otlachixke ik nian nepa iwan okinmilwij imomachtijkawan: </div>
<div class='p'>―In tlakaj katlej kimopialiaj sa tekitl owij para kalakiskej kan Dios tlanawatia. </div>
<div class='p'>
<span class="verse" id="MK10_24">24&#160;</span>Imomachtijkawan sa otlajtlachixkej (omomajmawtijkej) de tlan okijtoj pero Jesús okinmilwij oksemi: </div>
<div class='p'>―Nokonewan, sa tekitl owij para katlej kimopialiaj kalakiskej kan Dios tlanawatia. 
<span class="verse" id="MK10_25">25&#160;</span>Okachi mach owij para se kameyo panos kan kuyontok in akuxaj, ke para se katlej kimopialia kalakis kan Dios tlanawatia. </div>
<div class='p'>
<span class="verse" id="MK10_26">26&#160;</span>Yejwan sa otlajtlachixkej (omomajmawtijkej) iwan okimolwiayaj entre yejwan: </div>
<div class='p'>―Tla ijkón, ¿akin kiné welis momakixtis? </div>
<div class='p'>
<span class="verse" id="MK10_27">27&#160;</span>Jesús okintlatak iwan okijtoj: </div>
<div class='p'>―In tlakaj mach weli kichiwaj, pero Dios nochi weli kichiwa. </div>
<div class='p'>
<span class="verse" id="MK10_28">28&#160;</span>Pedro opéj kilwia in Jesús: </div>
<div class='p'>―Tejwan otikajkej nochi tlan otikpiayaj para tiaskej mowan. </div>
<div class='p'>
<span class="verse" id="MK10_29">29&#160;</span>Jesús okijtoj: </div>
<div class='p'>―Ipan melajka namechilwia, nochtin akinmej okikajkej inkal, ikniwan, inpapan, inmaman, insiwa, inpilwan o noso intlal por Nej iwan por yen kuale tlajtole katlej temakixtia, 
<span class="verse" id="MK10_30">30&#160;</span>kajsiskej axan itech yin tiempo sien buelta okachi de inkalwan, ikniwan, inmaman, inkonewan iwan intlalwan maski kintlatlalochtiskej. Pero itech nekáj tiempo katlej witz satepan kipiaskej in nemilistle katlej mach keman tlamis. 
<span class="verse" id="MK10_31">31&#160;</span>Pero miekej katlej axan weyikistokej (weyititokej), satepan mach ok weyikistoskej. Iwan miekej katlej axan mach weyikistokej, satepan weyikistoskej. </div>
<div class='s'>Jesús okitematiltij de imikilis ya eyi buelta </div>
<div class='r'>(Mt. 20:17-19; Lc. 18:31-34) </div>
<div class='p'>
<span class="verse" id="MK10_32">32&#160;</span>Oyayaj para weyikan de Jerusalén, iwan Jesús otlayekanaya. Imomachtijkawan sa otlajtlachiayaj (omomajmawtiayaj) iwan oyayaj tlakuitlapan ika nemajmawtile. Ijkuakón Jesús okinnotzke in majtlaktle iwan omen imomachtijkawan, iwan opéj kinmilwia tlan mochiwas in Yej. 
<span class="verse" id="MK10_33">33&#160;</span>Jesús okinmilwij: </div>
<div class='p'>―Xikkakikan. Ma tiwian para weyikan de Jerusalén kan Nej katlej onimochij nitlakatl nechtemaktiskej (nechtemaktiliskej) inmak in tlayekankej tiopixkej iwan inmak in tlamachtijkej de itech tlanawatile de Moisés. Yejwan nechtlajtlakoltiskej para ma nechmiktikan, iwan nechtemaktiskej inmak in tlakaj katlej mach judiojtin. 
<span class="verse" id="MK10_34">34&#160;</span>Nechpijpinatiskej, nechwitekiskej, nechchijchijchaskej iwan nechmiktiskej, pero eyi tonale satepan nimoyolkuis (nimoyolitis). </div>
<div class='s'>Jacobo iwan Juan okinekej yejwan okachi tlayekantoskej </div>
<div class='r'>(Mt. 20:20-28) </div>
<div class='p'>
<span class="verse" id="MK10_35">35&#160;</span>Jacobo iwan Juan, ipilwan Zebedeo, omijkuanijkej inawak Jesús iwan okilwijkej: </div>
<div class='p'>―Tlamachtij, tiknekij xitechchiwili tlan timitztlajtlaniliskej. </div>
<div class='p'>
<span class="verse" id="MK10_36">36&#160;</span>Yej okinmilwij: </div>
<div class='p'>―¿Tlan ankinekij? </div>
<div class='p'>
<span class="verse" id="MK10_37">37&#160;</span>Yejwan okilwijkej: </div>
<div class='p'>―Xitechkawili ma timotlalikan ik monakastlan, se ik moyekma iwan se ik moopochma itech momawisotlanex. </div>
<div class='p'>
<span class="verse" id="MK10_38">38&#160;</span>Jesús okinnankilij: </div>
<div class='p'>―Namejwan mach ankimatij tlan ankitlajtlanij. ¿Kox welis namejwan ankixikoskej anpanoskej ken tlan Nej nipanos? ¿Kox welis anmokuateekiskej ika tekokojkayotl katlej Nej ika nimokuateekis? </div>
<div class='p'>
<span class="verse" id="MK10_39">39&#160;</span>Yejwan okijtojkej: </div>
<div class='p'>―Tiweliskej. </div>
<div class='p'>Jesús okinmilwij: </div>
<div class='p'>―Ipan melajka namechilwia, satepan namejwan anpanoskej ken Nej nipanos, anmokuateekiskej ika tekokojkayotl katlej Nej ika nimokuateekis. 
<span class="verse" id="MK10_40">40&#160;</span>Tla anmotlaliskej ik noyekma o noso ik noopochma, mach Nej nikijtos. Dios kintlalis ompa akinmej yokinpejpenke. </div>
<div class='p'>
<span class="verse" id="MK10_41">41&#160;</span>Nijkuak in oksekimej majtlaktin okikakej, okualankej inawak Jacobo iwan inawak Juan. 
<span class="verse" id="MK10_42">42&#160;</span>Jesús okinnotzke iwan okinmilwij: </div>
<div class='p'>―Namejwan ankimatij akinmej mochiwaj gobiernojtin de se país, tlanawatiaj ika miek tlanawatijkayotl. In tlakaj katlej okachi wejweyikistokej (wejweyititokej), yejwan okachi tlanawatiaj chikawak itech se pueblo. 
<span class="verse" id="MK10_43">43&#160;</span>Pero namejwan mach ijkón kipia de yetos, akin kineki weyikistos de yen namejwan, kipia por kinpalewis in oksekimej. 
<span class="verse" id="MK10_44">44&#160;</span>Akin kineki tlayekantos de yej namejwan, kipia por kintekichiwilis nochtin in oksekimej. 
<span class="verse" id="MK10_45">45&#160;</span>Porke Nej katlej onimochij nitlakatl mach oniwalaj para ma nechpalewikan, sino oniwalaj para nitepalewis iwan para niktemakas nonemilis, iwan ijkón miekej nikinmakixtis de intlajtlakol. </div>
<div class='s'>Jesús okitlachialtij se tlakatl katlej mach otlachiaya </div>
<div class='r'>(Mt. 20:29-34; Lc. 18:35-43) </div>
<div class='p'>
<span class="verse" id="MK10_46">46&#160;</span>Satepan Jesús iwan imomachtijkawan oajsitoj itech weyikan de Jericó. Iwan nijkuak Jesús iwan imomachtijkawan iwan miekej oksekimej tlakaj yoyayaj de ompa, ijkuakón Bartimeo ikone in Timeo, ik ompa oewatoka ipan ojtle omijtlanijtoka porke mach otlachiaya. 
<span class="verse" id="MK10_47">47&#160;</span>Iwan okikakke nik in Jesús de Nazaret ik ompa panoa, iwan ijkuakón okitzajtzilij: </div>
<div class='p'>―¡Jesús, iKone in David, xinechiknomati! </div>
<div class='p'>
<span class="verse" id="MK10_48">48&#160;</span>Miekej okilwijkej ma mokamatzakua pero yej okachi chikawak otzajtzik: </div>
<div class='p'>―¡IKone in David, xinechiknomati! </div>
<div class='p'>
<span class="verse" id="MK10_49">49&#160;</span>Jesús omokuepke iwan okinmilwij: </div>
<div class='p'>―¡Xiknotzatij! </div>
<div class='p'>Yejwan okinotzatoj iwan okilwijkej: </div>
<div class='p'>―¡Ximoketza iwan xipaki, Jesús mitznotza! </div>
<div class='p'>
<span class="verse" id="MK10_50">50&#160;</span>Ijkuakón yej okitlamotlak ikoton, omoketewak iwan oyáj inawak Jesús. 
<span class="verse" id="MK10_51">51&#160;</span>Jesús okilwij: </div>
<div class='p'>―¿Tlan tikneki ma nimitztokti? </div>
<div class='p'>Bartimeo okinankilij: </div>
<div class='p'>―Tlamachtij, nikneki nitlachias. </div>
<div class='p'>
<span class="verse" id="MK10_52">52&#160;</span>Jesús okilwij: </div>
<div class='p'>―Ya welis timuikas. Yotipajtik porke otikneltokak nik welis nimitzpajtis. </div>
<div class='p'>Iwan san niman ijkuakón ya owelik otlachixke kuale iwan opéj yawi iwan Jesús ipan iojwi.  </div>
<div class='psalmlabel' id='MK11_0'> 11</div>
<div class='s'>Jesús okalakke itech weyikan de Jerusalén </div>
<div class='r'>(Mt. 21:1-11; Lc. 19:28-40; Jn. 12:12-19) </div>
<div class='p'>
<span class="verse" id="MK11_1">1&#160;</span>Oajsikoj itech pueblo de Betfagé iwan itech pueblo de Betania iyakapan in Olivostepetl, mach ok wejka de yen weyikan de Jerusalén. Ijkuakón Jesús okintitlanke omen imomachtijkawan. 
<span class="verse" id="MK11_2">2&#160;</span>Okinmilwij: </div>
<div class='p'>―Xiwian itech pueblo katlej kajki tlayakapan, iwan san niman nijkuak anmajsitiwej ompa ankitaskej se burro ilpitok katlej mach ya semi akaj ipan tlejko. Xiktotomakan iwan xinechwalwikilikan. 
<span class="verse" id="MK11_3">3&#160;</span>Tla akaj anmechilwis: “¿Tlanik ankitotomaj?”, xikilwikan nik in Señor kineki iwan san niman mitzkawiliki. </div>
<div class='p'>
<span class="verse" id="MK11_4">4&#160;</span>Oyajkej, iwan okajsitajsikej in burro ilpitok kaltempan itempan ojtle iwan okitotonkej. 
<span class="verse" id="MK11_5">5&#160;</span>Iwan sekimej katlej ompa oyekaj okinmilwijkej: </div>
<div class='p'>―¿Tlanik ankitotomaj yon burro? </div>
<div class='p'>
<span class="verse" id="MK11_6">6&#160;</span>Imomachtijkawan in Jesús okijtojkej ijkón ken Yej okinmilwij, iwan okinkawilijkej ma kiwikakan. 
<span class="verse" id="MK11_7">7&#160;</span>Tonses okiwikakej yon burro kan oyeka in Jesús, iwan okinkentilijkej intlakenwan ipan burro, iwan Jesús ipan otlejkok. 
<span class="verse" id="MK11_8">8&#160;</span>Miekej tlakaj okinsojsojkej intlakenwan ipan ojtle, iwan oksekimej okisojsojkej ixiwyo in kuanmej. 
<span class="verse" id="MK11_9">9&#160;</span>Nochtin katlej otlayekanayaj iwan katlej oyayaj tlakuitlapan otzajtziaj chikawak: </div>
<div class='p'>―¡Hosana! ¡Ma Dios kitiochiwa katlej okiwaltitlanke para tlanawatis! 
<span class="verse" id="MK11_10">10&#160;</span>¡Ma Dios kitiochiwa katlej ya tlanawatis ken otlanawatij in toweyitaj David! ¡Hosana! ¡Ma weyikisto in toTajtzin Dios katlej kajki ilwikak! </div>
<div class='p'>
<span class="verse" id="MK11_11">11&#160;</span>Jesús okalakke itech weyikan de Jerusalén iwan okalakke ijtik in weyi tiopan iwan otlachixke ik nowian (nian nepa). Satepan oyáj inwan majtlaktle iwan omen para Betania porke yotiotlakijkej. </div>
<div class='s'>Jesús okajwak in igoskuawitl </div>
<div class='r'>(Mt. 21:18-19) </div>
<div class='p'>
<span class="verse" id="MK11_12">12&#160;</span>Ipan oksé tonale, nijkuak owalkiskej de Betania, Jesús otiojsij. 
<span class="verse" id="MK11_13">13&#160;</span>Okitak de wejka se igoskuawitl okipiaya ixiwyo. Omijkuanij inakastlan kuawitl para kitas kox kipia igos, pero mach itlaj okipiaya porke mach ya oyeka itiempo, sino okipiaya san puro ixiwyo. 
<span class="verse" id="MK11_14">14&#160;</span>Ijkuakón Jesús okilwij in igoskuawitl: </div>
<div class='p'>―Mach ok keman ok akaj ma kikua motlakilo. </div>
<div class='p'>Iwan imomachtijkawan okikakej. </div>
<div class='s'>Jesús okinkixtij in tlanamakakej de ijtik in weyi tiopan </div>
<div class='r'>(Mt. 21:12-17; Lc. 19:45-48; Jn. 2:13-22) </div>
<div class='p'>
<span class="verse" id="MK11_15">15&#160;</span>Satepan oksemi oejkokej itech weyikan de Jerusalén. Jesús okalakke ijtik in weyi tiopan iwan opéj kinkixtia in tlakaj. Okinkixtij in tlanamakakej iwan tlakojkej. Okintlatlamochilij inmesajwan in tominpatlakej iwan okintlatlamochilij insiyajwan in palomasnamakakej. 
<span class="verse" id="MK11_16">16&#160;</span>Mach okitekawilij akaj ma kitki itlaj tlanamaktle ijtik in weyi tiopan. 
<span class="verse" id="MK11_17">17&#160;</span>Okinmachtij okinmilwij: </div>
<div class='p'>―Kajki ijkuilitok: “Nokal kinotzaskej kale de tiotzajtzilistle para nochi in tlaltikpak.” Pero namejwan ya ankikuepkej se kale de ichtekej. </div>
<div class='p'>
<span class="verse" id="MK11_18">18&#160;</span>In tlamachtijkej de itlanawatil in Moisés iwan tlayekankej tiopixkej okikakej iwan opéj kitemoaj kenik kimiktiskej. Pero mach oweliaj itlaj okichiwayaj porke okinmiimakasiaj in tlakaj de inpan ma wikikan, porke nochtin sa otlajtlachiayaj (omomajmawtiayaj) iwan okiwelitayaj tlan Jesús okinmachtiaya. 
<span class="verse" id="MK11_19">19&#160;</span>Sa tiotlakke Jesús iwan imomachtijkawan okiskej de Jerusalén. </div>
<div class='s'>Igoskuawitl owakke </div>
<div class='r'>(Mt. 21:20-22) </div>
<div class='p'>
<span class="verse" id="MK11_20">20&#160;</span>San kualkan opanokej kan oyeka in igoskuawitl iwan okitakej ya owakke ik nochi inelwayo. 
<span class="verse" id="MK11_21">21&#160;</span>Pedro okualelnamikke iwan okilwij in Jesús: </div>
<div class='p'>―¡Tlamachtij, xikita! ¡Yowakke in igoskuawitl katlej otikajwak! </div>
<div class='p'>
<span class="verse" id="MK11_22">22&#160;</span>Jesús okijtoj: </div>
<div class='p'>―Xikpiakan tlaneltokalistle inawak Dios. 
<span class="verse" id="MK11_23">23&#160;</span>Ipan melajka namechilwia tla akaj kilwis yin tepetl: “Ximijkuani iwan ximotlamotla ijtik atl.” Iwan tla amo kiyejyekojtos kox mijkuanis o noso amo mijkuanis, sino kineltokas ika nochi iyolo nik mijkuanis, tonses ipan melajka in tepetl mijkuanis. 
<span class="verse" id="MK11_24">24&#160;</span>Por yonik namechilwia, nijkuak ankitlajtlaniliskej toTajtzin Dios ma amechmaka itlaj tlamantle, moneki xikneltokakan nik melawak amechmakas, iwan ijkón welis ankipiaskej tlan ankitlajtlanij. 
<span class="verse" id="MK11_25">25&#160;</span>Iwan nijkuak anmotiotzajtziliskej, tla amo kuale ankatej iwan akaj, xiktlapojpolwikan para ijkón noijki namoPapan Dios katlej kajki ilwikak ma amechtlapojpolwi de amotlajtlakol. 
<span class="verse" id="MK11_26">26&#160;</span>Tla namejwan amo antetlapojpolwiaj, Dios noijki mach amechtlapojpolwis. </div>
<div class='s'>Jesús okitlajtlanijkej akin okimakak tlanawatijkayotl </div>
<div class='r'>(Mt. 21:23-27; Lc. 20:1-8) </div>
<div class='p'>
<span class="verse" id="MK11_27">27&#160;</span>Oksemi oyajkej itech weyikan de Jerusalén. Mientras onemia ompa kan weyi tiopan, in tlayekankej tiopixkej, in tlamachtijkej de itlanawatil in Moisés iwan tlayekankej tetajtzitzintin judiojtin, omijkuanijkej inawak Jesús. 
<span class="verse" id="MK11_28">28&#160;</span>Okitlajtlanijkej: </div>
<div class='p'>―¿Ika tlan tlanawatijkayotl otikinkixtij in tlanamakakej de ijtik in weyi tiopan? ¿Akin omitzmakak in yon tlanawatijkayotl? </div>
<div class='p'>
<span class="verse" id="MK11_29">29&#160;</span>Jesús okinnankilij: </div>
<div class='p'>―Nej noijki namechtlajtlanis se tlajtole, xinechnankilikan iwan namechilwis ika tlan tlanawatijkayotl nikchiwa. 
<span class="verse" id="MK11_30">30&#160;</span>In tlakuateekilistle de Juan Tlakuateekij, ¿yon se tlanawatile de tlakaj o noso de Dios? Xinechnankilikan. </div>
<div class='p'>
<span class="verse" id="MK11_31">31&#160;</span>Yejwan omotlajtlanijkej, iwan okimolwijkej: </div>
<div class='p'>―Tla tikilwiskej de toTajtzin Dios, techilwis: “¿Tlanik mach ankineltokakej?” 
<span class="verse" id="MK11_32">32&#160;</span>Pero, mach welis tikilwiskej nik yon tlanawatile de tlakaj. </div>
<div class='p'>Yejwan okinmiimakaskej in tlakaj iwan okiyejyekojkej amo san kichiwa nochtin inpan mokuepaskej, porke nochtin okineltokayaj nik in Juan melawak oyeka se profeta de Dios. 
<span class="verse" id="MK11_33">33&#160;</span>Yejwan okinankilijkej in Jesús: </div>
<div class='p'>―Mach tikmatij. </div>
<div class='p'>Tonses in Jesús noijki okinmilwij: </div>
<div class='p'>―Nej noijki mach namechilwis akin onechmakak yin tlanawatijkayotl para ijkón ma nikchiwa.  </div>
<div class='psalmlabel' id='MK12_0'> 12</div>
<div class='s'>In tlatookakej mach kualtin </div>
<div class='r'>(Mt. 21:33-46; Lc. 20:9-19) </div>
<div class='p'>
<span class="verse" id="MK12_1">1&#160;</span>Jesús opéj kintlapowia ika ejemplos, okinmilwij: </div>
<div class='p'>―Se tlakatl okitookak uvas itlalaj. Okitlatzakuij iwan okichij se tanke kan kipatzkas uvas. Noijki okichij se torre wejkapan para kimonekuitlawis itlatok. Satepan okinkajtewilij sekimej tekipanojkej ma kimonekuitlawikan iwan omokajkej kimokawiskej tlaatlajko de tlan tlakis, iwan oyáj wejka itech oksé país. </div>
<div class='p'>
<span class="verse" id="MK12_2">2&#160;</span>’Nijkuak ya kuale para kitekiskej in uvas, iteko in uvasyoj okititlanke se itekipanoj innawak in yonmej tekipanojkej, para ma kikuiti tlan kitokaroa. 
<span class="verse" id="MK12_3">3&#160;</span>In tekipanojkej okikitzkijkej iwan okimagakej iwan okikuepkej san ijki. 
<span class="verse" id="MK12_4">4&#160;</span>Tonses iteko yon uvasyoj okititlanke oksé itekipanoj, iwan tekipanojkej okikuatlajtlapankej ika tetl, iwan okilwijkej san tlan amo. 
<span class="verse" id="MK12_5">5&#160;</span>Iteko yon uvasyoj okititlanke oksé itekipanoj, iwan tekipanojkej okimiktijkej. Iwan miekej oksekimej okintitlanke, sekimej okinmagakej iwan oksekimej okinmiktijkej. </div>
<div class='p'>
<span class="verse" id="MK12_6">6&#160;</span>’Omokaj sa yen itelpoch, san yej se itlasojkone, okititlanke iwan okimolwij: “Komo notelpoch, kitlakitaskej.” 
<span class="verse" id="MK12_7">7&#160;</span>In tekipanojkej okimolwijkej: “Yin itelpoch kimokawis nochi nijkuak in tetaj mikis, ma tikmiktikan iwan tejwan tikmokawiskej nochi.” 
<span class="verse" id="MK12_8">8&#160;</span>Okikitzkijkej iwan okimiktijkej ompa itlalaj iwan okikixtijkej okitlamotlatoj. </div>
<div class='p'>
<span class="verse" id="MK12_9">9&#160;</span>Ijkuakón Jesús okintlajtlanij: </div>
<div class='p'>―¿Tlan kichiwas iteko de yon uvasyoj? Witz iwan kinmiktis in tekipanojkej mach kualtin. Satepan in uvasyoj kinmaktilis oksekimej tekipanojkej. </div>
<div class='p'>
<span class="verse" id="MK12_10">10&#160;</span>’¿Amo ankileroaj itlajtol in toTajtzin Dios tlanon kijta? Sekan ijkin kijta: </div>
<div class='q'>In tetl katlej in kalchijkej mach okixitakej, </div>
<div class='q'>omokuepke yen tetl katlej okachi kichikajtok in kale. </div>
<div class='q'>
<span class="verse" id="MK12_11">11&#160;</span>Yin tetl owalaj de yen toSeñor iwan tikitaj sa tekitl kuakualtzin. </div>
<div class='p'>
<span class="verse" id="MK12_12">12&#160;</span>Ijkuakón okinekiaj kitzakuanij in Jesús, porke okimomakakej kuenta nik okinmixnamikke ika yon ejemplo. Iwan komo ompa oyekaj miekej tlakaj, mach ok itlaj okijtojkej, mejor oyajkej. </div>
<div class='s'>Kox se kitlaxtlawas impuestos para César </div>
<div class='r'>(Mt. 22:15-22; Lc. 20:20-26) </div>
<div class='p'>
<span class="verse" id="MK12_13">13&#160;</span>In fariseos iwan sekimej itekipanojkawan in Herodes oyajkej kan Jesús oyeka. Okitemoliayaj kanaj se tlajtole tlan ika kualtis kitilwiskej. 
<span class="verse" id="MK12_14">14&#160;</span>Omijkuanijkej inawak Jesús iwan okilwijkej: </div>
<div class='p'>―Tlamachtij, tikmatokej nik in tejwatzin tikijta tlan melawak, mach timotekawilia ma mitzkajkayawakan in tlakaj, mach tikita akin tejwan kox tirikojtin o noso tipobrestin. Tej titlamachtia ipan melajka kenik se nemis ken Dios kimonekiltia. ¿Kox kuale se kitlaxtlawas impuestos para César o noso amo? ¿Tiktlaxtlawaskej o noso amo tiktlaxtlawaskej? </div>
<div class='p'>
<span class="verse" id="MK12_15">15&#160;</span>Pero Jesús yokimatia nik san teixkajkayajkej, iwan okinmilwij: </div>
<div class='p'>―¿Tlanik ankinekij annechmayawiskej ika itlaj tlajtole? Xinechwalkuilikan se tomin ma nikita. </div>
<div class='p'>
<span class="verse" id="MK12_16">16&#160;</span>Nijkuak okimakakej se tomin, ijkuakón okintlajtlanij: </div>
<div class='p'>―¿De akin ixko yin iwan de akin itoka katlej nian ijkuilitok? </div>
<div class='p'>Iwan yejwan okilwijkej: </div>
<div class='p'>―De César. </div>
<div class='p'>
<span class="verse" id="MK12_17">17&#160;</span>Ijkuakón Jesús okinmilwij: </div>
<div class='p'>―Xikmakakan in César tlan de yen César, iwan xikmakakan Dios tlan de yen Dios. </div>
<div class='p'>Iwan yejwan sa otlajtlachixkej (omomajmawtijkej) de kenik okinnankilij. </div>
<div class='s'>Okitlajtlanijkej in Jesús kox moyolkuiskej in mikkamej </div>
<div class='r'>(Mt. 22:23-33; Lc. 20:27-40) </div>
<div class='p'>
<span class="verse" id="MK12_18">18&#160;</span>Satepan owalajkej sekimej saduceos katlej kijtaj mach melawak moyolkuiskej (moyolitiskej) in mikkamej. Por yonik okitlajtlanijkej in Jesús, okijtojkej: </div>
<div class='p'>
<span class="verse" id="MK12_19">19&#160;</span>―Tlamachtij, Moisés otechkajtewilij ijkuilitok, tla se tlakatl omonamiktij, miki iwan mach okinpixke ikonewan iwan isiwa, in ikni in difunto kipia de monamiktis iwan viuda para kinpialis ikonewan ipatka in difunto. 
<span class="verse" id="MK12_20">20&#160;</span>Semi oyekaj, chikomen iknimej. In tetiachka achtoj omonamiktij pero omikke iwan mach okinpixke ikonewan. 
<span class="verse" id="MK12_21">21&#160;</span>Tonses katlej kiwaltoka omonamiktij iwan viuda, pero yej noijki omikke iwan mach okinpixke ikonewan. No ijkón opanok in oksé katlej kiwaltoka. 
<span class="verse" id="MK12_22">22&#160;</span>Iwan nochtin in chikomen iknimej ijkón opanokej, iwan nion se mach okipixke ikone. Satepan noijki omikke in siwatl. 
<span class="verse" id="MK12_23">23&#160;</span>Nijkuak nochtin moyolkuiskej (moyolitiskej), iwan ya yolitoskej, ¿katlij yej de yejwan yetos isiwa? Porke san ken nochtin iknimej omonamiktijkej iwan yon siwatl. </div>
<div class='p'>
<span class="verse" id="MK12_24">24&#160;</span>Jesús okinnankilij: </div>
<div class='p'>―Namejwan mach ompa tlan ankijtaj, porke mach ankimomakaj kuenta de yen tiotlajkuilole iwan nion de yen ipoder in Dios. 
<span class="verse" id="MK12_25">25&#160;</span>Porke nijkuak in mikkamej moyolkuiskej (moyolitiskej), in tlakaj iwan siwamej mach monamiktiskej, yejwan yeskej ken angelestin ken katlej katej ilwikak. 
<span class="verse" id="MK12_26">26&#160;</span>Komo ya timotlapowijtokej de yen mikkamej moyolkuiskej, ¿amo ankileroaj in libro de Moisés, kan tlapoa de se kuatlanwitztle katlej otlatlaya? Dios okilwij in Moisés: “Nej niDios de Abraham, de Isaac iwan de Jacob katlej yolitokej nowan.” 
<span class="verse" id="MK12_27">27&#160;</span>¡In Dios, mach Dios de mikkamej, sino de katlej yolitokej! Melawak nik mach ompa tlan ankijtaj namejwan. </div>
<div class='s'>Itlanawatil in toTajtzin Dios katlej okachi kuale </div>
<div class='r'>(Mt. 22:34-40) </div>
<div class='p'>
<span class="verse" id="MK12_28">28&#160;</span>Se tlamachtij itech tlanawatile de Moisés omijkuanij, okinkakke omotlatlajtolkuepayaj iwan okikakke nik Jesús kuale otlanankilij. Ijkuakón okitlajtlanij in Jesús: </div>
<div class='p'>―¿Katlij yen tlanawatile okachi importante de nochtin? </div>
<div class='p'>
<span class="verse" id="MK12_29">29&#160;</span>Jesús okinankilij: </div>
<div class='p'>―In tlanawatile katlej okachi importante yen yin: “Xikkaki, Israel, in Señor toTeko, yen toDios, san Yej se Señor onkaj. 
<span class="verse" id="MK12_30">30&#160;</span>Xiktlasojtla in Señor moDios ika nochi moyolo, ika nochi moanima, ika nochi motlalnamikilis iwan ika nochi mochikawalis.” 
<span class="verse" id="MK12_31">31&#160;</span>Oksé tlanawatile katlej ikniyo yen yin: “Xiktlasojtla in mokni ken tej timotlasojtla.” Mach katej oksekimej tlanawatiltin okachi ken yinmej omen. </div>
<div class='p'>
<span class="verse" id="MK12_32">32&#160;</span>Iwan tlamachtij itech tlanawatile de Moisés okilwij: </div>
<div class='p'>―Kuale kajki, Tlamachtij. Melawak tlan tikijta. Onkaj san se Dios, iwan mach onkaj oksé ken Yej. 
<span class="verse" id="MK12_33">33&#160;</span>Iwan moneki tiktlasojtlaskej in Dios ika nochi toyolo, ika nochi totlalnamikilis iwan ika nochi tochikawalis. Iwan moneki tikintlasojtlaskej oksekimej ken tejwan timotlasojtlaj, yon okachi kuale iwan amo ken nochtin in yolkamej katlej tikinmiktiaj iwan tikinchichinoaj ipan artal katlej tikinmakaj kej se tlamanale in toTajtzin Dios. </div>
<div class='p'>
<span class="verse" id="MK12_34">34&#160;</span>Jesús komo okitak in tlamachtij itech tlanawatile de Moisés otlanankilij ika kuale itzontekon, okilwij: </div>
<div class='p'>―Mach tikaj wejka para tikalakis kan Dios tlanawatia. </div>
<div class='p'>Iwan mach ok akaj omixewij okitlajtlanij ok itlaj. </div>
<div class='s'>¿De akin iKone in Cristo? </div>
<div class='r'>(Mt. 22:41-46; Lc. 20:41-44) </div>
<div class='p'>
<span class="verse" id="MK12_35">35&#160;</span>Jesús oksemi otlamachtijtoka ompa ijtik weyi tiopan iwan okijtoj: </div>
<div class='p'>―¿Tlanik in tlamachtijkej de itlanawatil in Moisés kijtaj ke in Cristo yen ikone in David? 
<span class="verse" id="MK12_36">36&#160;</span>Porke in Espíritu Santo okitlajtoltij in David iwan inewian in David okijtoj: </div>
<div class='q'>In toTajtzin Dios okilwij in noSeñor yin tlajtole: </div>
<div class='q'>“Ximotlali ik noyekma, </div>
<div class='q'>asta ijkuak Nej nimitztlalis </div>
<div class='q'>titlayekanke de yejwan katlej mitzkokoliaj.” </div>
<div class='m'>
<span class="verse" id="MK12_37">37&#160;</span>¿Ankineltokaj namejwan nik in David kilwiani ikone noSeñor? </div>
<div class='p'>Ompa oyekaj sa tekitl miekej tlakaj iwan okikakiaj in Jesús ika pakilistle. </div>
<div class='s'>Jesús okijtoj mach kuale tlan okichiwayaj in tlamachtijkej de itlanawatil in Moisés </div>
<div class='r'>(Mt. 23:1-36; Lc. 11:37-54; 20:45-47) </div>
<div class='p'>
<span class="verse" id="MK12_38">38&#160;</span>Jesús itech itlamachtil okijtoaya: </div>
<div class='p'>―Xikpiakan kuidado de yen tlamachtijkej de itlanawatil in Moisés, kiwelitaj nemiskej ika kuajkuale intlaken weweyak, iwan kinekij ma kinyektlajpalokan nijkuak nemij itech tiankistle. 
<span class="verse" id="MK12_39">39&#160;</span>Yejwan noijki kiwelitaj motlaliskej itech tiopanmej asta tlayakapan kan okachi kuale lugar, iwan itech se ilwitl noijki kitemoaj katlej okachi kuale lugar kan tlakuaskej. 
<span class="verse" id="MK12_40">40&#160;</span>Iwan kinnekatoktiaj in viudajtin ma kitemakakan asta tlan amo kipiaj, iwan tlaixkajkayawaj motiotzajtziliaj sa tekitl. Yonmej kitlaxtlawaskej okachi weyi tlajtlakole. </div>
<div class='s'>In viuda katlej okitemakak nochi tlan okipiaya </div>
<div class='r'>(Lc. 21:1-4) </div>
<div class='p'>
<span class="verse" id="MK12_41">41&#160;</span>Jesús oewatoka iyakapan kaja kan konkajkawaj in tomin para in weyi tiopan. Jesús okonimitoka in tlakaj kenik okonkajkawayaj in tomin ijtik in kaja. Miekej katlej okimopialiayaj okonkajkawayaj okachi miek tomin. 
<span class="verse" id="MK12_42">42&#160;</span>Ijkuakón oejkok se viuda pobre, okoninkajkaj ome tominmej de cobre katlej mach okachi itlaj ipatij. 
<span class="verse" id="MK12_43">43&#160;</span>Ijkuakón Jesús okinnotzke imomachtijkawan iwan okinmilwij: </div>
<div class='p'>―Ipan melajka namechilwia, nik in yin viuda pobre, okonkajkaj okachi miek ke nochtin oksekimej katlej okonkajkajkej intomin ijtik kaja. 
<span class="verse" id="MK12_44">44&#160;</span>Porke nochtin okonkajkajkej katlej kinsobraroa porke kipiaj tomin, pero yin viuda pobre okonkajkaj nochi tlan okipiaya tlan ika motlamakani.  </div>
<div class='psalmlabel' id='MK13_0'> 13</div>
<div class='s'>Jesús okijtoj in weyi tiopan xitinis </div>
<div class='r'>(Mt. 24:1-2; Lc. 21:5-6) </div>
<div class='p'>
<span class="verse" id="MK13_1">1&#160;</span>Nijkuak Jesús okiske de ijtik in weyi tiopan, se de yen imomachtijkaw okijtoj: </div>
<div class='p'>―¡Tlamachtij! Xikinmita in yinmej kuajkualtin temej iwan kuajkualtin kalmej. </div>
<div class='p'>
<span class="verse" id="MK13_2">2&#160;</span>Jesús okilwij: </div>
<div class='p'>―¿Tikinmita nochtin yinmej kuajkualtin kalmej? Satepan nochtin xitiniskej, mach ok mokawas nion oksé tetl pepechitos ipan oksé tetl. </div>
<div class='s'>Ijkín tlapanos antes de tlamis in tlaltikpak </div>
<div class='r'>(Mt. 24:3-28; Lc. 21:7-24; 17:22-24) </div>
<div class='p'>
<span class="verse" id="MK13_3">3&#160;</span>Satepan Jesús iwan imomachtijkawan oyajkej ipan Olivostepetl, katlej kajki iyakapan weyi tiopan. Iwan nijkuak Jesús ompa yoewatoka, ijkuakón Pedro, Jacobo, Juan iwan Andrés okitlajtlanijkej in Jesús san ichtaka: </div>
<div class='p'>
<span class="verse" id="MK13_4">4&#160;</span>―Xitechilwi, ¿kemanian tlapanos iwan katlij yen tikchiaskej kej señas iwan kemanian tlapanos de yen tlan tikijta? </div>
<div class='p'>
<span class="verse" id="MK13_5">5&#160;</span>Iwan Jesús opéj kinmilwia: </div>
<div class='p'>―Xikpiakan kuidado, amakaj ma amechkajkayawa. 
<span class="verse" id="MK13_6">6&#160;</span>Miekej witzej ika notoka kijtoskej: “Nej niCristo.” Iwan miekej kinkajkayawaskej. </div>
<div class='p'>
<span class="verse" id="MK13_7">7&#160;</span>’Nijkuak namejwan ankikakiskej nik onkaj guerra o noso motlapowiskej yetos guerra, amo ximomawtikan ijkón kipia de tlapanos pero mach ya tlamis in tlaltikpak. 
<span class="verse" id="MK13_8">8&#160;</span>Porke se país momagas iwan oksé país, iwan se pueblo momagas iwan oksé pueblo. Tlalolinis chikawak miek lado iwan yetos apistle. Yon yakin se ik pewas de itech tekokojkayotl ken se siwatl nijkuak yoajsik ora para kitlakatilis ikone. </div>
<div class='p'>
<span class="verse" id="MK13_9">9&#160;</span>’Namejwan ximotlachilikan porke anmechtemaktiskej (omechtemaktiliskej) inmak tekiwajkej iwan anmechwitekiskej itech tiopanmej. Anmechwikaskej inmak gobernadortin iwan inmak reytin por yen notlajtol, iwan ompa inmixpan namejwan welis antetlapowiskej de Nej. 
<span class="verse" id="MK13_10">10&#160;</span>Pero achtoj moneki ma motematilti notlajtol katlej temakixtia itech nochi in tlaltikpak. 
<span class="verse" id="MK13_11">11&#160;</span>Amo ximotekipachokan por tlan ankijtoskej nijkuak amechtemaktiskej inmak tekiwajkej, ijkuakón xitlajtokan, porke mach amejwan antlajtoskej, sino yen Espíritu Santo katlej tlajtos. 
<span class="verse" id="MK13_12">12&#160;</span>In teikni kitemaktis ikni ma kimiktikan, in tetaj kitemaktis ikone ma kimiktikan, in tepilwan inpan mokuepaskej in tetajmej iwan kintemaktiskej para ma kinmiktikan. 
<span class="verse" id="MK13_13">13&#160;</span>Nochtin amechkokoliskej por Nej, pero akin kixikos nochi tlan panos, Dios kimakixtis. </div>
<div class='p'>
<span class="verse" id="MK13_14">14&#160;</span>’Nijkuak ankitaskej itlaj bierotik moketos itech weyi tiopan, kan mach kipia de ompa yetos, ijkuakón katlej yeskej Judea, ma cholokan asta ipan tepemej. (Akin kineki kimomakas kuenta, ma kilero itlajkuilol in Daniel.) 
<span class="verse" id="MK13_15">15&#160;</span>Iwan akin yetos ipan ikal amo ma temo ma kixtiti itlaj. 
<span class="verse" id="MK13_16">16&#160;</span>Iwan akin yetos itlalaj amo ma mokuepa ichan para ma kikuiti itzotzol. 
<span class="verse" id="MK13_17">17&#160;</span>¡Pobrestin in siwamej katlej itech yonmej tonaltin kipiaskej inkone intlalaxko iwan katlej yeskej selikkonewajkej! 
<span class="verse" id="MK13_18">18&#160;</span>Xiktlatlawtikan Dios de mach ma tlapano nijkuak sewa. 
<span class="verse" id="MK13_19">19&#160;</span>Porke itech yonmej tonaltin yetos weyi tekokojkayotl, ken mach semi ijkón tlamochiwa desde ijkuak opéj in tlaltikpak katlej Dios okichij, iwan nion mach oksemi ijkón tlamochiwas satepan. 
<span class="verse" id="MK13_20">20&#160;</span>Iwan tla in Señor amo kitzikitziniliani in yonmej tonaltin mach akaj mopalewiani. Pero yokitzikitzinilij por yejwan katlej kintlasojtla katlej Yej yokinpejpenke. </div>
<div class='p'>
<span class="verse" id="MK13_21">21&#160;</span>’Ijkuakón tla akaj amechilwis: “Xikitakan nian kajki in Cristo”, o noso “Xikitakan nepa kajki”, amo xikneltokakan. 
<span class="verse" id="MK13_22">22&#160;</span>Monextiskej Cristojtin iwan profetajtin tekajkayajkej, iwan kinchiwaskej señalestin iwan milagrostin para ika tlakajkayawaskej, iwan kinekiskej kinkajkayawaskej noijki katlej Dios yokinpejpenke. 
<span class="verse" id="MK13_23">23&#160;</span>¡Ximotlachilikan! Nej yonamechilwij antes de tlamochiwas. </div>
<div class='s'>Jesús walmokuepas oksemi </div>
<div class='r'>(Mt. 24:29-35, 42-44; Lc. 21:25-36) </div>
<div class='p'>
<span class="verse" id="MK13_24">24&#160;</span>’Satepan de itech nekatej tonaltin, nijkuak nochi yotlapanok de yen weyi tekokojkayotl, in tonale tlanexosewis, in metztle sewis, mach ok metztonas. 
<span class="verse" id="MK13_25">25&#160;</span>In sitlaltin wetziskej de ilwikak iwan chikawalistin katlej katej ilwikak papatlakaskej (bibiokaskej). 
<span class="verse" id="MK13_26">26&#160;</span>Ijkuakón in tlakaj nechitaskej Nej katlej onimochij nitlakatl niwitz ijtik mixtle ika miek nopoder iwan ika weyi nomawisotlanex. 
<span class="verse" id="MK13_27">27&#160;</span>Iwan ijkuakón nikinwalintitlanis noangelwan iwan kinmololoskej in tlakaj katlej Nej yonikinpejpenke de ik nian nepa itech nochi in tlaltikpak. </div>
<div class='p'>
<span class="verse" id="MK13_28">28&#160;</span>’Xikmomakakan kuenta in ejemplo de yen igoskuawitl: Nijkuak pewa moselialtia imamayo iwan pewa moxiwyotia, namejwan ya ankimatij nik ya pewas in tiempo de tlaxiwyoas. 
<span class="verse" id="MK13_29">29&#160;</span>No ijkón nijkuak ankitaskej ya pewas tlapanos itech in yonmej nemajmawtiltin, ijkuakón noijki xikmatikan nik in Nej katlej onimochij nitlakatl ya niwalkistiwitz itech puerta. 
<span class="verse" id="MK13_30">30&#160;</span>Ipan melajka namechilwia, nochi yin tlapanos antes de mikiskej in tlakaj de yin tiempo. 
<span class="verse" id="MK13_31">31&#160;</span>In ilwikak iwan yin tlaltikpak mach ok yetoskej, pojpoliwiskej, pero notlajtol mach pojpoliwis, sino kipia de mochiwas. </div>
<div class='s'>Mach akaj kimati tlan tonale walmokuepas in Jesús </div>
<div class='p'>
<span class="verse" id="MK13_32">32&#160;</span>’Mach akaj kimati tlan tonale iwan tlan ora nijkuak niwalmokuepas, nion yejwan angelestin de ilwikak mach kimatij, nion Nej niiKone in Dios no mach nikmati, san yen noPapan Dios kimati. </div>
<div class='p'>
<span class="verse" id="MK13_33">33&#160;</span>’Por yonik, xiijsatokan, xitlachixtokan iwan ximotiotzajtzilijtokan, porke mach ankimatij kemanian ajsiki in yon tonale. 
<span class="verse" id="MK13_34">34&#160;</span>Yon kej yeskia se tlakatl oyáj de viaje, okinkajtewilij itekipanojkawan ma kimonekuitlawikan in kale, kada se okikajtewilij itekiw, iwan se okinawatij ma tlachixto. 
<span class="verse" id="MK13_35">35&#160;</span>Ijkón kiné, namejwan xitlachixtokan porke mach ankimatij kemanian ejkoki iteko in kale, kox tiotlakke, o noso tlajkoyuak, o noso ijkuak waltzajtzis in kaxtil, o noso ijkuak walanesis. 
<span class="verse" id="MK13_36">36&#160;</span>Amo san kichiwa onkisaki iwan anmechajsiki ankochtokej. 
<span class="verse" id="MK13_37">37&#160;</span>Tlan namechilwia namejwan, noijki nikinmilwia nochtin: Xitlachixtokan.  </div>
<div class='psalmlabel' id='MK14_0'> 14</div>
<div class='s'>Okitemojkej kenik kimiktiskej in Jesús </div>
<div class='r'>(Mt. 26:1-5; Lc. 22:1-2; Jn. 11:45-53) </div>
<div class='p'>
<span class="verse" id="MK14_1">1&#160;</span>Sa ome tonale opoliwia para ilwitl de pascua nijkuak mokua in pan katlej mach kipia levadura. In saduceos iwan tlamachtijkej de itlanawatil in Moisés, okitemoliayaj in Jesús kenik welis kikitzkiskej ika tlakajkayawalistle iwan ijkón kimiktiskej. 
<span class="verse" id="MK14_2">2&#160;</span>Pero okimolwiayaj: </div>
<div class='p'>―Mach tikitzkiskej itech ilwitl para amo kualaniskej in tlakaj iwan yomoniskej. </div>
<div class='s'>Se siwatl okiteekilij ajwiakayotl in Jesús ipan itzontekon </div>
<div class='r'>(Mt. 26:6-13; Jn. 12:1-8) </div>
<div class='p'>
<span class="verse" id="MK14_3">3&#160;</span>Jesús oyeka itech pueblo de Betania ichan Simón katlej okipiaya se kokolistle, katlej opalania inakayo. Jesús ijkuakón oewatoka itech mesa, oejkok se siwatl kiwalkui se boteyajtzin de alabastro tentok de ajwiakayotl de nardo katlej kuale iwan patíoj, okitlapanke in boteyajtzin iwan okiteekilij in ajwiakayotl ipan itzontekon in Jesús. 
<span class="verse" id="MK14_4">4&#160;</span>Sekimej katlej ompa oyekaj okualankej iwan okimolwiayaj: </div>
<div class='p'>―¿Tlanik san okawiltij in ajwiakayotl? 
<span class="verse" id="MK14_5">5&#160;</span>Welini monamakani patíoj ken tlan kitlani se tlakatl katlej tlapalewia de se xiwitl, iwan se kinmakaskia in tomin katlej pobrestin. </div>
<div class='p'>Iwan okajwakej chikawak in yon siwatl. 
<span class="verse" id="MK14_6">6&#160;</span>Jesús okijtoj: </div>
<div class='p'>―Xikkawakan, ¿tlanik ankajwaj? Yej kuale tlan onechtoktij. 
<span class="verse" id="MK14_7">7&#160;</span>In pobrestin nochipa ankinpiaskej iwan welis ankinpalewiskej san keman ankinekiskej, pero Nej mach nochipa annechpiaskej. 
<span class="verse" id="MK14_8">8&#160;</span>Yin siwatl okichij tlan owelik. Yonechajwialij para ijkuak nimotookas. 
<span class="verse" id="MK14_9">9&#160;</span>Ipan melajka namechilwia ke nian nepa ixko yin tlaltikpak, kan motematiltis in tlajtole katlej temakixtia, noijki motematiltis tlan okichij in yin siwatl iwan ijkón se kelnamikis. </div>
<div class='s'>Judas okitemaktij (okitemaktilij) in Jesús </div>
<div class='r'>(Mt. 26:14-16; Lc. 22:3-6) </div>
<div class='p'>
<span class="verse" id="MK14_10">10&#160;</span>Judas Iscariote, se de yen majtlaktle iwan omen, oyáj okinmitato in tlayekankej tiopixkej para kinmaktilis in Jesús. 
<span class="verse" id="MK14_11">11&#160;</span>San niman nijkuak okikakej, opakej iwan okilwijkej kimakaskej tomin in Judas. Ijkón yej okitemoaya keman okachi kuale para kinmaktilis in Jesús. </div>
<div class='s'>Tiotlakantlakuale de toSeñor </div>
<div class='r'>(Mt. 26:17-29; Lc. 22:7-23; Jn. 13:21-30; 1Co. 11:23-26) </div>
<div class='p'>
<span class="verse" id="MK14_12">12&#160;</span>Nijkuak opéj ilwitl de pascua yakin se tonale, nijkuak mokua in pan katlej mach kipia levadura, nijkuak noijki okimiktiayaj in ichkatzin de pascua, in momachtijkej okitlajtlanijkej in Jesús: </div>
<div class='p'>―¿Kan tikneki ma tikyektlalitij in tiotlakantlakuale de pascua? </div>
<div class='p'>
<span class="verse" id="MK14_13">13&#160;</span>Ijkuakón okintitlanke omen imomachtijkawan okinmilwij: </div>
<div class='p'>―Xiwian itech pueblo, ompa ankajsitiwej se tlakatl katlej kitki iatekon. Xiwian iwan. 
<span class="verse" id="MK14_14">14&#160;</span>Iwan kan ajsiti ompa xiktlajtlanikan iteko in kale: “In Tlamachtij tlajtlani: ¿Katlij yen kuarto kan nikuas in tiotlakantlakuale de pascua inwan nomomachtijkawan?” 
<span class="verse" id="MK14_15">15&#160;</span>Yej amechititis se kuarto weyi katlej kajki ajkopan iwan ya tlayektlalitok. Ompa xikchiwakan in tiotlakantlakuale de pascua. </div>
<div class='p'>
<span class="verse" id="MK14_16">16&#160;</span>In momachtijkej okiskej iwan oyajkej itech pueblo. Okajsitajsikej nochi ken Jesús okinmilwij iwan okichijkej in tiotlakantlakuale de pascua. </div>
<div class='p'>
<span class="verse" id="MK14_17">17&#160;</span>Nijkuak owaltlatleyuak, Jesús iwan majtlaktle iwan omen imomachtijkawan oejkokej kalijtik. 
<span class="verse" id="MK14_18">18&#160;</span>Nijkuak otlakuajtokaj ipan mesa, Jesús okinmilwij: </div>
<div class='p'>―Ipan melajka namechilwia, nik se de amejwan katlej nian nowan tlakuajtok, nechtemaktis (nechtemaktilis). </div>
<div class='p'>
<span class="verse" id="MK14_19">19&#160;</span>Yejwan omoyolkokojkej iwan opéj kitlajtlaniaj se por se: </div>
<div class='p'>―¿Kox nej? </div>
<div class='p'>
<span class="verse" id="MK14_20">20&#160;</span>Jesús okinmilwij: </div>
<div class='p'>―Se de yen namejwan anmajtlaktin iwan amomen, katlej kajakia ipan ijtik in plato kan Nej noijki nikajakia. 
<span class="verse" id="MK14_21">21&#160;</span>Nej katlej onimochij nitlakatl nipanos ijkón ken kijta in tiotlajkuilole, pero ¡pobre akin nechtemaktis (nechtemaktilis)! Mejor amo tlakatini. </div>
<div class='p'>
<span class="verse" id="MK14_22">22&#160;</span>Nijkuak otlakuajtokaj, in Jesús okitilanke in pan iwan omotlasojkamatke inawak Dios. Okipojpostekke in pan iwan okinmajmakak imomachtijkawan, iwan Jesús okijtoj: </div>
<div class='p'>―Xikkuakan, yin yen notlalnakayo. </div>
<div class='p'>
<span class="verse" id="MK14_23">23&#160;</span>Ijkuakón okitilanke in kopa iwan omotlasojkamatke inawak Dios, satepan okinpanoltilij imomachtijkawan iwan nochtin okonikej. 
<span class="verse" id="MK14_24">24&#160;</span>Okinmilwij: </div>
<div class='p'>―Yin yen noeso, katlej yankuik akuerdo inawak Dios, katlej toyawis para miekej. 
<span class="verse" id="MK14_25">25&#160;</span>Ipan melajka namechilwia, ke mach ok nikonis iayo uvas asta itech nekáj tonale nijkuak nikonis iayo uvas yankuik katlej onkaj kan Dios tlanawatia. </div>
<div class='s'>Pedro okijtoj mach kixmati in Jesús </div>
<div class='r'>(Mt. 26:30-35; Lc. 22:31-34; Jn. 13:36-38) </div>
<div class='p'>
<span class="verse" id="MK14_26">26&#160;</span>Satepan de okitlakuikakej se tiotlakuikale, oyajkej ipan Olivostepetl. 
<span class="verse" id="MK14_27">27&#160;</span>Ijkuakón Jesús okinmilwij: </div>
<div class='p'>―Namejwan aminochtin annechkajtewaskej noselti, porke kajki ijkuilitok kijta: “Nikmiktis in tlajpixke iwan ichkamej xixiniskej.” 
<span class="verse" id="MK14_28">28&#160;</span>Satepan de ijkuak nimoyolkuis (nimoyolitis), namechyekanas ik estado de Galilea. </div>
<div class='p'>
<span class="verse" id="MK14_29">29&#160;</span>Pedro okijtoj: </div>
<div class='p'>―Maski nochtin ma mitzkajtewakan, nej mach nimitzkawas. </div>
<div class='p'>
<span class="verse" id="MK14_30">30&#160;</span>Jesús okilwij: </div>
<div class='p'>―Ipan melajka, yin yuak antes de tzajtzis in kaxtil ome buelta, tej ijkuakón yotikijtoj ya eyi buelta nik mach tinechixmati. </div>
<div class='p'>
<span class="verse" id="MK14_31">31&#160;</span>Pedro okachi omochijchikawaya: </div>
<div class='p'>―Maski mowan ma nechmiktikan, nej mach keman nimitzkawas. </div>
<div class='p'>Iwan nochtin ijkón okijtojkej. </div>
<div class='s'>Jesús omotiotzajtzilij kan tlatokkuawyoj itoka Getsemaní </div>
<div class='r'>(Mt. 26:36-46; Lc. 22:39-46) </div>
<div class='p'>
<span class="verse" id="MK14_32">32&#160;</span>Satepan oyajkej ik tlatokkuawyoj kan kilwiaj Getsemaní, iwan Jesús okinmilwij imomachtijkawan: </div>
<div class='p'>―Ximotlalikan nian mientras Nej niawi nimotiotzajtziliti. </div>
<div class='p'>
<span class="verse" id="MK14_33">33&#160;</span>Okinwikak in Pedro, Jacobo iwan Juan, iwan opéj moyolkokoa iwan opéj mosentiroa sa tekitl. 
<span class="verse" id="MK14_34">34&#160;</span>Okinmilwij: </div>
<div class='p'>―Nikmachilia itech noanima ya niixpoliwi de neyolkokole. Nian ximokawakan iwan xiijsatokan. </div>
<div class='p'>
<span class="verse" id="MK14_35">35&#160;</span>Oyáj achitzin ik tlayakapan, ompa omotlankuaketzke asta okitennamikke in tlale. Iwan okimotlatlawtilij in Dios, tla kualtini, amo ma kawili ma pano tekokojkayotl itech nekáj ora. 
<span class="verse" id="MK14_36">36&#160;</span>Itech itiotzajtzilis okijtoj: </div>
<div class='p'>―Abba, Papan, tejwatzin nochi tiweli tikchiwa, xinechkixtili yin tekokojkayotl, pero amo ma mochiwa ken Nej nikneki, sino ken tejwatzin tikmonekiltia. </div>
<div class='p'>
<span class="verse" id="MK14_37">37&#160;</span>Satepan omokuepke kan oyekaj eyin imomachtijkawan iwan okinmajsito kochtokej, iwan okilwij in Pedro: </div>
<div class='p'>―Simón, ¿tikochi? ¿Amo otikxikoj tiijsatok nion se ora? 
<span class="verse" id="MK14_38">38&#160;</span>Xiijsatokan iwan ximotiotzajtzilijtokan, para amo ma amechmayawi in tlajtlakole, namoespíritu kineki kichiwas tlan kuale, pero namotlalnakayo mach tlaxikoa. </div>
<div class='p'>
<span class="verse" id="MK14_39">39&#160;</span>Jesús oyáj oksemi omotiotzajtzilito iwan oksemi okijtoj tlan achtoj yokijtoj. 
<span class="verse" id="MK14_40">40&#160;</span>Nijkuak omokuepato, oksemi okinmitajsik kochtokej porke inpan omopachoj in kochilistle. Iwan mach ok okimatiaj tlan kijtoskej. 
<span class="verse" id="MK14_41">41&#160;</span>Nijkuak omokuepato ya eyi buelta, okinmilwij: </div>
<div class='p'>―¿Ankiseguiroaj anmosewiaj iwan ankochij? ¡Xiijsakan! Yoajsik ora, porke Nej katlej onimochij nitlakatl ya nechtemaktiskej (nechtemaktiliskej) inmak in tlakaj tlajtlakolejkej. 
<span class="verse" id="MK14_42">42&#160;</span>¡Ximewakan ma tiwian! Xikitakan, ya ompa witz katlej nechtemaktis. </div>
<div class='s'>Jesús okikitzkijkej </div>
<div class='r'>(Mt. 26:47-56; Lc. 22:47-53; Jn. 18:2-11) </div>
<div class='p'>
<span class="verse" id="MK14_43">43&#160;</span>Jesús ok otlapojtoka iwan ijkuakón oejkok in Judas, se de yen majtlaktle iwan omen imomachtijkawan, kualinwika miekej tlakaj kiwalkuij espada iwan kiwalkuij kuawitl. In yonmej tlakaj okualintitlankej in tlayekankej tiopixkej, in tlamachtijkej de itlanawatil in Moisés iwan tlayekankej tetajtzitzintin. 
<span class="verse" id="MK14_44">44&#160;</span>Iwan Judas antes de kitemaktis (kitemaktilis) in Jesús, ijkín okinmilwij in tlakaj: </div>
<div class='p'>―Akin nej nikixpipitzos yen yon Jesús, xikitzkikan kuale iwan xikwikakan. </div>
<div class='p'>
<span class="verse" id="MK14_45">45&#160;</span>Niman nijkuak oejkok in Judas, omijkuanij inawak Jesús iwan okilwij: </div>
<div class='p'>―¡Tlamachtij! </div>
<div class='p'>Iwan ijkuakón okixpipitzoj. 
<span class="verse" id="MK14_46">46&#160;</span>San niman ijkuakón omijkuanijkej in tlakaj iwan okitzkijkej in Jesús. 
<span class="verse" id="MK14_47">47&#160;</span>Pero se imomachtijkaw in Jesús okikixtij iespada iwan okinakastzontekke itekipanoj in weyi tiopixke. 
<span class="verse" id="MK14_48">48&#160;</span>Iwan Jesús okinmilwij: </div>
<div class='p'>―¿Tlanik anwalajkej annechkitzkikoj ika espada iwan ika kuawitl? Mach niichtekke. 
<span class="verse" id="MK14_49">49&#160;</span>Nochipa onieka amowan itech in weyi tiopan onitlamachtijtoka iwan mach keman annechkitzkijkej. Pero ijkín nipanoa para ma mochiwa tlan kijta in tiotlajkuilole. </div>
<div class='p'>
<span class="verse" id="MK14_50">50&#160;</span>Nochtin imomachtijkawan ochocholojkej iwan okikajtejkej iselti in Jesús. </div>
<div class='p'>
<span class="verse" id="MK14_51">51&#160;</span>Se telpochtle ompa oyaya otlakentitiaya san ika se sábana katlej kuale, pero nijkuak okitzkijkej, 
<span class="verse" id="MK14_52">52&#160;</span>omoxolkopinke iwan ocholoj sa xitlatztik. </div>
<div class='s'>Jesús okiwikakej kan tlaixkomakaj (tlatzonmanaj) </div>
<div class='r'>(Mt. 26:57-68; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MK14_53">53&#160;</span>Okiwikakej in Jesús imak in weyi tiopixke, iwan omololojkej in tlayekankej tiopixkej, in tlayekankej tetajtzitzintin iwan tlamachtijkej de itlanawatil in Moisés. 
<span class="verse" id="MK14_54">54&#160;</span>Pedro oyaya san wejka iwan omokaj kan patio de yen ichan in weyi tiopixke, iwan ompa omotlalij omototonijtoka itech tlikuile inwan sekimej tlamonekuitlawijkej de ompa. </div>
<div class='p'>
<span class="verse" id="MK14_55">55&#160;</span>In tlayekankej tiopixkej iwan nochtin katlej tlatlanawatijkej tlaixkomakakej (tlatzonmankej), okistlakawiayaj ika san tlan amo, tlan ika welis kimayawiskej in Jesús iwan ijkón kualtis kimiktiskej, pero mach itlaj okajxiliayaj. 
<span class="verse" id="MK14_56">56&#160;</span>Miekej okijtojkej tlan amo melawak (tlen amo ijkón). Sekimej okijtoayaj se tlamantle iwan oksekimej okijtoayaj oksé tlamantle. 
<span class="verse" id="MK14_57">57&#160;</span>Sekimej tlakaj mach kualtin omoketzkej iwan okistlakawijkej in Jesús okijtojkej: </div>
<div class='p'>
<span class="verse" id="MK14_58">58&#160;</span>―Tejwan otikkakej okijtoj: “Nikxitinis yin weyi tiopan katlej okichijkej in tlakaj, iwan san ika eyi tonale nikkewaltis oksé katlej mach akaj tlakatl kichiwas.” </div>
<div class='p'>
<span class="verse" id="MK14_59">59&#160;</span>Maski ijkón okijtoayaj mach oajsiaj san se tlajtole. 
<span class="verse" id="MK14_60">60&#160;</span>Ijkuakón omoketzke tlatlajko in weyi tiopixke iwan okitlajtlanij in Jesús: </div>
<div class='p'>―¿Amitlaj tikijtos de tlan yinmej mitzistlakawiaj? </div>
<div class='p'>
<span class="verse" id="MK14_61">61&#160;</span>Jesús mach otlanankilij. Iwan in weyi tiopixke oksemi okitlajtlanij: </div>
<div class='p'>―¿Yen tej tiCristo titeKone de Dios katlej tikweyitenewaj? </div>
<div class='p'>
<span class="verse" id="MK14_62">62&#160;</span>Jesús okinankilij in weyi tiopixke: </div>
<div class='p'>―Aján, yen Nej, iwan namejwan annechitaskej Nej katlej onimochij nitlakatl niewatos ik iyekma in Dios katlej kipia weyi ipoder, iwan namejwan annechitaskej niwitz de ilwikak ijtik mixtle. </div>
<div class='p'>
<span class="verse" id="MK14_63">63&#160;</span>Iwan in weyi tiopixke omotlakentzayanke iwan okijtoj: </div>
<div class='p'>―¿Tlan para moneki okachi ankistlakawiskej? 
<span class="verse" id="MK14_64">64&#160;</span>¡Namejwan ya ankikakej nik otlajtoj kej yeskia yen Dios! ¿Tlan ankijtaj? </div>
<div class='p'>Nochtin okijtojkej nik tlajtlakolej iwan moneki ma kimiktikan. 
<span class="verse" id="MK14_65">65&#160;</span>Sekimej opéj kichijchijchaj, okixilpiayaj iwan okimaitemayaj, iwan okilwiayaj: </div>
<div class='p'>―¡Tla xitlajto (xikadibinaro), akin omitzmaak! </div>
<div class='p'>Iwan mayoltin noijki okixtlajtlatziniayaj. </div>
<div class='s'>Pedro okijtoj mach kixmati in Jesús </div>
<div class='r'>(Mt. 26:69-75; Lc. 22:56-62; Jn. 18:15-18, 25-29) </div>
<div class='p'>
<span class="verse" id="MK14_66">66&#160;</span>Pedro oyeka tlatlampa kan patio, iwan ik ompa opanok se siwatl itlapalewij in weyi tiopixke. 
<span class="verse" id="MK14_67">67&#160;</span>Nijkuak okitak in pedro mototonijtok, omoketzke iwan okitlatak, iwan okijtoj: </div>
<div class='p'>―Tej noijki otinemia iwan Jesús de pueblo de Nazaret. </div>
<div class='p'>
<span class="verse" id="MK14_68">68&#160;</span>Pedro mach okimokuitij iwan okijtoj: </div>
<div class='p'>―Mach nikixmati iwan nion mach nikmati tlan tikijta. </div>
<div class='p'>Iwan okiske ik kalan iwan ijkuakón otzajtzik in kaxtil. 
<span class="verse" id="MK14_69">69&#160;</span>In tlapalewijkasiwatl, oksemi okitak in Pedro iwan opéj kinmilwia katlej ompa oyekaj: </div>
<div class='p'>―Yin se de yejwan. </div>
<div class='p'>
<span class="verse" id="MK14_70">70&#160;</span>Pedro oksemi mach okimokuitij. Ok achitzin satepan, katlej ompa oyekaj oksemi okilwijkej in Pedro: </div>
<div class='p'>―Ipan melajka, tej se de yejwan, porke in tej noijki de estado de Galilea. </div>
<div class='p'>
<span class="verse" id="MK14_71">71&#160;</span>Ijkuakón Pedro opéj tlawikaltia iwan okijtoj nik in Dios tlachixtok nik melawak tlan kijta. Okijtoj: </div>
<div class='p'>―Mach nikixmati yon tlakatl katlej namejwan ankitenewaj. </div>
<div class='p'>
<span class="verse" id="MK14_72">72&#160;</span>Ijkuakón in kaxtil otzajtzik oksemi. Pedro ijkuakón okelnamikke tlan achtoj okilwijka in Jesús: “Antes de tzajtzis in kaxtil ome buelta, tej ijkuakón yotikijtoj ya eyi buelta nik mach tinechixmati.” Iwan ochokak sa tekitl.  </div>
<div class='psalmlabel' id='MK15_0'> 15</div>
<div class='s'>Jesús okiwikakej inawak Pilato </div>
<div class='r'>(Mt. 27:1-2, 11-14; Lc. 23:1-5; Jn. 18:28-38) </div>
<div class='p'>
<span class="verse" id="MK15_1">1&#160;</span>San kualkan, omololojkej katlej tlayekantokej tiopixkej, in tlayekankej tetajtzitzintin, in tlamachtijkej de itlanawatil in Moisés iwan nochtin de yen junta, okiwikakej in Jesús ilpitiw okimaktilitoj in Pilato. 
<span class="verse" id="MK15_2">2&#160;</span>In Pilato okitlajtlanij: </div>
<div class='p'>―¿Yen tej tiRey de judiojtin? </div>
<div class='p'>Jesús okilwij: </div>
<div class='p'>―Ijkón ken tej yotikijtoj. </div>
<div class='p'>
<span class="verse" id="MK15_3">3&#160;</span>Iwan katlej tlayekantokej tiopixkej okistlakawiayaj de miek tlamantle. 
<span class="verse" id="MK15_4">4&#160;</span>Pilato oksemi okitlajtlanij: </div>
<div class='p'>―¿Mach itlaj tikijtos de nochi tlan mitzistlakawiaj? </div>
<div class='p'>
<span class="verse" id="MK15_5">5&#160;</span>Jesús mach itlaj okijtoj. In Pilato sa otlajtlachixke (omomajmawtij) por amo otlanankilij in Jesús. </div>
<div class='s'>Jesús okitemaktijkej (okitemaktilijkej) para ma kimiktikan </div>
<div class='r'>(Mt. 27:15-31; Lc. 23:13-25; Jn. 18:38–19:16) </div>
<div class='p'>
<span class="verse" id="MK15_6">6&#160;</span>Nochi xiwitl itech ilwitl, Pilato okikajkawaya se de yen katlej tzaktokej san katlij yej okitlajtlaniliayaj ma kikajkawa. 
<span class="verse" id="MK15_7">7&#160;</span>Se tlakatl itoka Barrabás otzaktoka inwan itemiktijikniwan, yonmej otemiktijkej itech se pleito inawak gobierno. 
<span class="verse" id="MK15_8">8&#160;</span>Iwan miekej tlakaj omololojkej inawak Pilato iwan okilwijkej ma kichiwa ken nochi xiwitl kichiwa. 
<span class="verse" id="MK15_9">9&#160;</span>Pilato okinnankilij: </div>
<div class='p'>―¿Ankinekij ma nikajkawa yen Rey de judiojtin? </div>
<div class='p'>
<span class="verse" id="MK15_10">10&#160;</span>Pilato okimatia nik in tlayekankej tiopixkej okitemaktijkej (okitemaktilijkej) in Jesús porke itech omoxikoayaj. 
<span class="verse" id="MK15_11">11&#160;</span>Pero in tlayekankej tiopixkej okintlatlalwijkej in tlakaj para ma kilwikan in Pilato okachi kuale ma kikajkawa yen Barrabás. 
<span class="verse" id="MK15_12">12&#160;</span>Pilato okintlajtlanij oksemi: </div>
<div class='p'>―¿Tlan ankinekij ma nikchiwa iwan yin tlakatl katlej ankilwiaj Rey de judiojtin? </div>
<div class='p'>
<span class="verse" id="MK15_13">13&#160;</span>Yejwan otlanankilijkej chikawak: </div>
<div class='p'>―¡Xikmajmasolti itech krus, ma miki! </div>
<div class='p'>
<span class="verse" id="MK15_14">14&#160;</span>Pilato okinmilwij: </div>
<div class='p'>―¿Tlanik? ¿Tlan okichij? </div>
<div class='p'>Pero yejwan okachi okuawtzajtziaj: </div>
<div class='p'>―¡Xikmajmasolti itech krus, ma miki! </div>
<div class='p'>
<span class="verse" id="MK15_15">15&#160;</span>Pero in Pilato okinekke mokawas kuale inwan tlakaj iwan okikajkaj in Barrabás. Iwan otlanawatij ma kiwitekikan in Jesús iwan satepan okitemaktij (okitemaktilij) para ma kimajmasoltikan itech krus. </div>
<div class='s'>Ikorona de witztle </div>
<div class='p'>
<span class="verse" id="MK15_16">16&#160;</span>In soldadojtin okiwikakej in Jesús kan patio de yen palacio iwan okinmololojkej nochtin in soldadojtin. 
<span class="verse" id="MK15_17">17&#160;</span>Okonakiltijkej se kapa chichiltikatlilmiktik iwan okitlalilijkej se korona de witztle itech itzontekon. 
<span class="verse" id="MK15_18">18&#160;</span>Iwan opéj tzajtzij: </div>
<div class='p'>―¡Viva in Rey de judiojtin! </div>
<div class='p'>
<span class="verse" id="MK15_19">19&#160;</span>Iwan okikuawijwitekiaj ika tlakotl, okichijchijchayaj, iwan omotlankuaketzayaj omochiwayaj kej yeskia kiyektlajpaloaj. 
<span class="verse" id="MK15_20">20&#160;</span>Satepan de otlanke okipinawijkej, okixtilijkej ikapa chichiltikatlilmiktik iwan okonakiltijkej itzotzol, iwan satepan okiwikakej para kimajmasoltiskej itech krus. </div>
<div class='s'>Jesús okimajmasoltijkej itech krus </div>
<div class='r'>(Mt. 27:32-44; Lc. 23:26-43; Jn. 19:17-27) </div>
<div class='p'>
<span class="verse" id="MK15_21">21&#160;</span>Ik ompa opanotiaya se tlakatl de país de Cirene itoka Simón katlej tetaj de yen Alejandro iwan de yen Rufo, witz de itlalaj. Iwan nijkuak Simón opanotoka ik ompa, okitoktijkej ma kimamali ikrus in Jesús. </div>
<div class='p'>
<span class="verse" id="MK15_22">22&#160;</span>Okiwikakej in Jesús itech se lugar katlej kitokayotiaj Gólgota (kijtosneki mikkatzontekomatl). 
<span class="verse" id="MK15_23">23&#160;</span>Iwan okimakakej vino nelitok iwan mirra pero mach okinekke okonik. 
<span class="verse" id="MK15_24">24&#160;</span>Nijkuak in Jesús okimajmasoltijkej itech krus, in soldadojtin omotlaankej para kitaskej akin de yejwan kimokawis itzotzol in Jesús. </div>
<div class='p'>
<span class="verse" id="MK15_25">25&#160;</span>Oyeka kej las nuebe de kualkan nijkuak okimajmasoltijkej itech krus. 
<span class="verse" id="MK15_26">26&#160;</span>Iwan ik ikuapak okitlalilijkej se letrero ijkuilitok por tlanik okimajmasoltijkej itech krus, kijtojtok: “Rey de yen judiojtin.” </div>
<div class='s'>Omen tlakaj katlej ichtekej </div>
<div class='p'>
<span class="verse" id="MK15_27">27&#160;</span>Noijki okinmajmasoltijkej itech krus omen ichtekej ik inajnakastlan in Jesús, se ik iyekma iwan oksé ik iopochma. 
<span class="verse" id="MK15_28">28&#160;</span>Otlapanok ijkón ken kijta in tiotlajkuilole: “Okitakej kej yeskia tlajtlakolej.” </div>
<div class='p'>
<span class="verse" id="MK15_29">29&#160;</span>Katlej opanoayaj ik ompa okoliniayaj intzontekon iwan otlajtoayaj biero de yen Jesús iwan okilwiayaj: </div>
<div class='p'>―Tej otiknekia tiktlamotlani in weyi tiopan iwan otikijtoj tikchiwani san ika eyi tonale. 
<span class="verse" id="MK15_30">30&#160;</span>Axan ximomakixti tej monewian iwan xitemo de itech krus. </div>
<div class='p'>
<span class="verse" id="MK15_31">31&#160;</span>In tlayekankej tiopixkej iwan tlamachtijkej de itlanawatil in Moisés, noijki okipinawiayaj in Jesús, okimolwiayaj: </div>
<div class='p'>―Okinpalewij oksekimej pero yej inewian mach weli mopalewia. 
<span class="verse" id="MK15_32">32&#160;</span>Ma tikitakan ma temo de itech krus in Cristo, Rey de yen judiojtin, iwan tikneltokaskej. </div>
<div class='p'>In ichtekej katlej okinmajmasoltijkej itech krus noijki otlajtoayaj biero de yen Jesús. </div>
<div class='s'>Jesús omikke </div>
<div class='r'>(Mt. 27:45-56; Lc. 23:44-49; Jn. 19:28-30) </div>
<div class='p'>
<span class="verse" id="MK15_33">33&#160;</span>Desde tlajko tonale iwan asta las tres de tiotlakke sa tekitl otlatleyuak ixko yin tlaltikpak. 
<span class="verse" id="MK15_34">34&#160;</span>Iwan kej las tres, Jesús otzajtzik chikawak okijtoj: </div>
<div class='p'>―Eloi, Eloi, ¿lama sabactani? ―kijtosneki: Dios mío, Dios mío, ¿tlanik otinechkaj noselti? </div>
<div class='p'>
<span class="verse" id="MK15_35">35&#160;</span>Iwan sekimej katlej ompa oyekaj okikakej iwan okijtojkej: </div>
<div class='p'>―¡Xikkakikan! Kinotza in profeta Elías. </div>
<div class='p'>
<span class="verse" id="MK15_36">36&#160;</span>Se de yejwan omotlaloj iwan okisiawato se tzotzole ika iayo in uvas katlej xokok. Okilpij iyak se kuawitl weyak iwan okimakak ma koni iwan okijtoj: </div>
<div class='p'>―Xikkawakan, tikitaskej kox in profeta Elías witz kitemowiki de itech in krus. </div>
<div class='p'>
<span class="verse" id="MK15_37">37&#160;</span>Jesús otenak chikawak iwan omikke. </div>
<div class='s'>Miek otlapanok nijkuak Jesús omikke </div>
<div class='p'>
<span class="verse" id="MK15_38">38&#160;</span>In kortina de yen weyi tiopan otlajkotzayanke desde tlakpak asta tlakxitlan. 
<span class="verse" id="MK15_39">39&#160;</span>In kapitan de yen soldadojtin, okonitoka in Jesús nijkuak otenak iwan nijkuak omikke, iwan okijtoj: </div>
<div class='p'>―Ipan melajka, yin tlakatl oyeka iKone in Dios. </div>
<div class='s'>In siwamej katlej oyekaj ikxitlan krus </div>
<div class='p'>
<span class="verse" id="MK15_40">40&#160;</span>Sekimej siwamej oyekaj ompa okonitokaj de wejka, ompa oyeka in María de pueblo de Magdala, María imaman in José iwan de Jacobo xokoyotl, iwan oksé in siwatl itoka Salomé. 
<span class="verse" id="MK15_41">41&#160;</span>In yonmej siwamej okiwikatinemiaj in Jesús iwan okipalewiayaj nijkuak oyeka itech estado de Galilea. Noijki ompa oyekaj miekej oksekimej siwamej katlej owalajkej iwan Jesús itech weyikan de Jerusalén. </div>
<div class='s'>Jesús okitookakej ijtik se mikkakuyoktle </div>
<div class='r'>(Mt. 27:57-61; Lc. 23:50-56; Jn. 19:38-42) </div>
<div class='p'>
<span class="verse" id="MK15_42">42&#160;</span>Ijkuakón yon tiotlakke omotlayektlalilijtokaj para walmostlatis mosewiskej porke ya yetos weyi tonale. 
<span class="verse" id="MK15_43">43&#160;</span>Se tlakatl itoka José de pueblo de Arimatea, oyeka kuale tlakatl iwan oyeka tewan tlanawatij de itech injunta in judiojtin. José noijki okichiaya keman pewas tlanawatis in Dios. Omixchikaj oyáj inawak Pilato okitlajtlanilito itlalnakayo in Jesús. 
<span class="verse" id="MK15_44">44&#160;</span>Pilato sa otlajtlachixke (omomajmawtij) nijkuak okikakke nik in Jesús yomikke. San niman okinotzke in kapitan de yen soldadojtin iwan okitlajtlanij kox yomikke in Jesús. 
<span class="verse" id="MK15_45">45&#160;</span>Nijkuak in kapitan okilwij nik yomikke, in Pilato okawilij in José ma kiwika in mikkatl. 
<span class="verse" id="MK15_46">46&#160;</span>José okikoj se kuale sábana de lino, okitemowij in tlalnakatl de itech krus, okikimiloj iwan okitookak ijtik se weyi mikkakuyoktle katlej okikuyonijkej ikxitlan se tepejxitl, iwan ika se weyi tetl patlaktik iwan tankachtik ika okikamatzakke. 
<span class="verse" id="MK15_47">47&#160;</span>In María de pueblo de Magdala iwan María imaman José okitakej kan okitookakej in Jesús.  </div>
<div class='psalmlabel' id='MK16_0'> 16</div>
<div class='s'>Jesús omoyolkuik </div>
<div class='r'>(Mt. 28:1-10; Lc. 24:1-12; Jn. 20:1-10) </div>
<div class='p'>
<span class="verse" id="MK16_1">1&#160;</span>Nijkuak opanok in weyi tonale, in María de pueblo de Magdala, in María imaman Jacobo iwan Salomé, okikojkej ajwiakayotl para kitlaliliskej itlalnakayo in Jesús. 
<span class="verse" id="MK16_2">2&#160;</span>In yakinika tonale de yen samana, san kualkan yakin okisako tonale, oyajkej kan okitookakej in Jesús. 
<span class="verse" id="MK16_3">3&#160;</span>Oyayaj motlapowijtiwej entre yejwan: </div>
<div class='p'>―¿Akin techijkuanilis in tetl de itech mikkakuyoktle? </div>
<div class='p'>
<span class="verse" id="MK16_4">4&#160;</span>Pero nijkuak oajsitoj, okitakej in weyi tetl katlej ika okamatzaktoka in mikkakuyoktle, mach ok okatka ken okikajtejkej. 
<span class="verse" id="MK16_5">5&#160;</span>Iwan nijkuak okalakej ijtik in mikkakuyoktle okitakej ik inyekma ewatok se telpochtle ika itzotzol weyak iwan istak. Iwan siwamej omomawtijkej. 
<span class="verse" id="MK16_6">6&#160;</span>Pero yej okinmilwij: </div>
<div class='p'>―Amo ximomawtikan, namejwan ankitemoaj in Jesús de pueblo de Nazaret katlej okimajmasoltijkej itech krus, ¡Yej yomoyolkuik! ¡Mach ok nian kajki! Xikitakan kan ankitlalijkaj. 
<span class="verse" id="MK16_7">7&#160;</span>Axan xiwian iwan xikinmilwikan imomachtijkawan iwan Pedro, nik in Jesús Yej tlayekanas yas para Galilea iwan namejwan ompa ankitajsiskej ijkón ken Yej achtoj yoamechilwij. </div>
<div class='p'>
<span class="verse" id="MK16_8">8&#160;</span>Ijkuakón in siwamej okikistewakej de ijtik in mikkakuyoktle, porke omomawtijkej iwan asta opapatlakatokaj (obibiokatokaj), iwan mach akaj itlaj okilwijkej porke omomawtiayaj. </div>
<div class='s'>Jesús okimotitij in María de pueblo de Magdala </div>
<div class='r'>(Jn. 20:11-18) </div>
<div class='p'>
<span class="verse" id="MK16_9">9&#160;</span>Nijkuak Jesús omoyolkuik, yon domingo kualkan, achtoj okimotitij in María de pueblo de Magdala katlej okinkixtilij chikome ejekamej mach kualtin. 
<span class="verse" id="MK16_10">10&#160;</span>Yej oyáj iwan okinmatiltij imomachtijkawan Jesús katlej omoyolkokojtokaj iwan ochokatokaj. 
<span class="verse" id="MK16_11">11&#160;</span>Iwan nijkuak okinmilwij nik in yej okitak in Jesús yolitok, yejwan mach okineltokakej. </div>
<div class='s'>Jesús okinmotitij omen imomachtijkawan </div>
<div class='r'>(Lc. 24:13-35) </div>
<div class='p'>
<span class="verse" id="MK16_12">12&#160;</span>Jesús omoixpatlak iwan satepan okinmotitij omen imomachtijkawan katlej oyayaj ik tlalkawale. 
<span class="verse" id="MK16_13">13&#160;</span>Yejwan noijki okinmatiltijkej in oksekimej momachtijkej iwan noijki mach okinneltokilijkej. </div>
<div class='s'>Jesús okinnajnawatijtewak imomachtijkawan </div>
<div class='r'>(Mt. 28:16-20; Lc. 24:36-49; Jn. 20:19-23) </div>
<div class='p'>
<span class="verse" id="MK16_14">14&#160;</span>Okachi satepan okinmotitij san ken majtlaktle iwan se imomachtijkawan, nijkuak yejwan oewatokaj otlakuajtokaj. Jesús okinmajwak porke mach tlaneltokakej iwan por yoltlakuawakej, porke mach okinneltokilijkej katlej okinmilwijkej nik okitakej in Jesús yolitok. 
<span class="verse" id="MK16_15">15&#160;</span>Iwan okinmilwij: </div>
<div class='p'>―Xiwian itech nochi in tlaltikpak iwan xikintlapowikan nochtin de yen kuale notlajtol katlej temakixtia. 
<span class="verse" id="MK16_16">16&#160;</span>Akin kineltokas iwan mokuateekis, mopalewis. Iwan akin amo kineltokas, Dios mach kitlapojpolwis. 
<span class="verse" id="MK16_17">17&#160;</span>Iwan akinmej kineltokaskej welis kinchiwaskej miekej señalestin ken yinmej: Ika notoka kinkixtiskej demoniojtin iwan tlajtoskej ika oksekimej yankuikej tlajtoltin. 
<span class="verse" id="MK16_18">18&#160;</span>Kinkitzkiskej koamej, iwan tla koniskej itlaj katlej pajyoj, mach itlaj mochiwaskej, kintlaliskej inmawan inpan kokoxkej iwan pajtiskej. </div>
<div class='s'>Jesús omotlejkawij ik ilwikak </div>
<div class='r'>(Lc 24:50-53) </div>
<div class='p'>
<span class="verse" id="MK16_19">19&#160;</span>Nijkuak otlanke okintlapowij, in Señor Jesús omotlejkawijtiaj (otlejkok) ik ilwikak, iwan omotlalij ik iyekma in toTajtzin Dios. 
<span class="verse" id="MK16_20">20&#160;</span>Imomachtijkawan okiskej otetlapowitoj ik nowian (nian nepa) de yen tlajtole katlej temakixtia. In Señor Jesús okinpalewiaya iwan okinmititiaya nik melawak nochi tlan kijta itlajtol in toTajtzin Dios, iwan yejwan okinchiwayaj wejweyin milagrostin ika ipoder in toTajtzin Dios. Ijkón ma yeto.</div><div class="footnote">
<hr />
</div>
</div></body></html>
