<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia JOSUÉ 1</title>
</head>
<body dir='ltr'>
<ul class='tnav'>
<li><a href='index.xhtml'>JOSUÉ</a></li>
</ul><ul class='tnav'><li><a href='JOS.xhtml#JS1_0'>1</a></li>
<li><a href='JOS.xhtml#JS2_0'>2</a></li>
<li><a href='JOS.xhtml#JS3_0'>3</a></li>
<li><a href='JOS.xhtml#JS4_0'>4</a></li>
<li><a href='JOS.xhtml#JS5_0'>5</a></li>
<li><a href='JOS.xhtml#JS6_0'>6</a></li>
<li><a href='JOS.xhtml#JS7_0'>7</a></li>
<li><a href='JOS.xhtml#JS8_0'>8</a></li>
<li><a href='JOS.xhtml#JS9_0'>9</a></li>
<li><a href='JOS.xhtml#JS10_0'>10</a></li>
</ul><ul class='tnav'>
<li><a href='JOS.xhtml#JS11_0'>11</a></li>
<li><a href='JOS.xhtml#JS12_0'>12</a></li>
<li><a href='JOS.xhtml#JS13_0'>13</a></li>
<li><a href='JOS.xhtml#JS14_0'>14</a></li>
<li><a href='JOS.xhtml#JS15_0'>15</a></li>
<li><a href='JOS.xhtml#JS16_0'>16</a></li>
<li><a href='JOS.xhtml#JS17_0'>17</a></li>
<li><a href='JOS.xhtml#JS18_0'>18</a></li>
<li><a href='JOS.xhtml#JS19_0'>19</a></li>
<li><a href='JOS.xhtml#JS20_0'>20</a></li>
</ul><ul class='tnav'>
<li><a href='JOS.xhtml#JS21_0'>21</a></li>
<li><a href='JOS.xhtml#JS22_0'>22</a></li>
<li><a href='JOS.xhtml#JS23_0'>23</a></li>
<li><a href='JOS.xhtml#JS24_0'>24</a></li>
</ul>

<div class='main' id='JS0_0'>

<div class='mt'>Josué  </div>
<div class='psalmlabel' id='JS1_0'> 1</div>
<div class='s'>TOTECO quinojnotzqui Josué </div>
<div class='p'>

<span class="verse" id="JS1_1">1&#160;</span>Moisés, itlatequipanojca TOTECO mijqui, huan TOTECO quinojnotzqui Josué, itelpoca Nun, tlen ipa quipalehuiyaya Moisés huan quiilhui: </div>
<div class='p'>
<span class="verse" id="JS1_2">2&#160;</span>“Ya mijqui notlatequipanojca Moisés. Huajca ama monequi para ta ininhuaya nochi ni tlacame ximocualtlalica huan xiquixcotonaca ni atemitl Jordán para inyase ipan nopa tlali tlen nimechmacas. 
<span class="verse" id="JS1_3">3&#160;</span>Huan na nimechmacas nochi nopa tlali tlen ipan innejnentiyase queja ihuaya nimocajqui Moisés para nijchihuas. 
<span class="verse" id="JS1_4">4&#160;</span>Nimechmacas nopa tlali tlen pehua ipan huactoc tlali ica sur huan onajsi ica norte hasta nopa tepetl Líbano. Campa temo tonati nopa tlali pehua ipan nopa Hueyi Atl Mediterráneo huan yohui hasta nopa hueyi atemitl Éufrates. Quena, nochi inintlal nopa heteo tlacame elis imoaxca. 
<span class="verse" id="JS1_5">5&#160;</span>Axaca huelis mitztlanis ipan nochi moyolis. Na niitztos mohuaya queja niitztoya ihuaya Moisés. Ax quema nimitzcajtehuas, niyon ax nimitztlahuelcahuas. 
<span class="verse" id="JS1_6">6&#160;</span>Ximoyoltetili huan ximosemaca pampa ta tiquinyacanas ni tlacame para tiquinaxcatis nopa tlali tlen ininhuaya nimocajqui ininhuejcapan tatahua para niquinmacasquía. 
<span class="verse" id="JS1_7">7&#160;</span>San ximoyoltetili huan ximosemaca. Ximomocuitlahui para tijchihuas nochi nopa tlanahuatili tlen notlatequipanojca Moisés mitzmacatejqui. Huan intla tijchihua nochi queja tlen eltoc ipan nopa tlanahuatili, huajca nochi tlen tijchihuas quisas cuali. 
<span class="verse" id="JS1_8">8&#160;</span>Ax quema xijcahua xiquinilnamiquiltijtinemi israelitame tlen quiijtohua nopa amatlapohuali tlen quipiya notlanahuatil. Ximoilhuijtinemi tlen notlanahuatil tonali huan yohuali para huelis tijchihuas nochi tlen quiijtohua. Queja nopa tinejnemis ica tlalnamiquistli huan nochi tlen tijchihuas quisas cuali. 
<span class="verse" id="JS1_9">9&#160;</span>Pero nimitznahuatía ximoyoltetili huan ximosemaca. Amo ximajmahui, niyon amo ximocueso, pampa na, nimoTECO Dios, niitztos mohuaya campa hueli campa tinentinemis.” </div>
<div class='s'>Josué mocualtlali para quitlanise nopa tlali </div>
<div class='p'>
<span class="verse" id="JS1_10">10&#160;</span>Huajca Josué quinnahuati nochi tlen quinyacanayayaj nopa tlacame: 
<span class="verse" id="JS1_11">11&#160;</span>“Xiyaca ipan nochi yoyon caltini huan xiquinnahuatica nochi israelitame ma quisencahuaca tlacualistli, pampa ica eyi tonali tiquixcotonase ni atemitl Jordán para timoaxcatise nopa tlali tlen TOTECO Dios techmacas.” </div>
<div class='p'>
<span class="verse" id="JS1_12">12&#160;</span>Nojquiya Josué quincamahui iteipa ixhuihua Rubén, Gad huan nopa tlajco iteipa ixhuihua Manasés huan quinilhui: </div>
<div class='p'>
<span class="verse" id="JS1_13-14">13-14&#160;</span>―Xiquilnamiquica tlen inmechnahuati Moisés, itlatequipanojca TOTECO. TOTECO Dios inmechmacatoc ni tlali ipan ni inaliyo atemitl Jordán para nica huelis inmosiyajcahuase. Huan inquincajtehuase imosihuajhua, imoconehua huan imotlapiyalhua nica, pero nochi imosoldados monequi quipanose ni atemitl ica inintepos mocualtlalijtose para tlatehuise. Inijuanti quintlayacancuilijtiyase huan quinpalehuise iniicnihua para quitlanise nopa tlali. 
<span class="verse" id="JS1_15">15&#160;</span>Huan imosoldados tlatehuise nopona ipan seyoc nali hasta quema TOTECO techpalehuis ma tijtlanica nopa tlali campa ne sequinoc israelitame huelise mosiyajcahuase. Teipa inmocuepase nica ipan imotlal ipan ni inaliyo Jordán para campa quisa tonati huan ya initztose ica paquilistli ipan ni imotlal tlen inmechmacac Moisés, itlatequipanojca TOTECO. </div>
<div class='p'>
<span class="verse" id="JS1_16">16&#160;</span>Huan inijuanti tlananquilijque: </div>
<div class='p'>―Tijchihuase nochi tlen technahuatijtoc, huan campa techtitlanis, nopona tiyase. 
<span class="verse" id="JS1_17">17&#160;</span>Queja tijneltoquilijque Moisés nochi tlen technahuati, nojquiya nochipa timitzneltoquilise. San tijnequij para TOTECO Dios tlen tijtequipanohuaj ma mohuaya yohui queja ihuaya yajqui Moisés. 
<span class="verse" id="JS1_18">18&#160;</span>Intla se acajya ax quinequi quichihuas tlen ta tijnahuatis, tijmictise. San ximoyoltetili huan ximosemaca.  </div>
<div class='psalmlabel' id='JS2_0'> 2</div>
<div class='s'>Josué quintitlanqui tlacame ma quiitaca Jericó </div>
<div class='p'>
<span class="verse" id="JS2_1">1&#160;</span>Teipa Josué quinnahuati ome israelitame ma quisaca ipan Sitim campa itztoyaj huan ixtacatzi ma yaca para quiitatij quejatza eltoc nopa tlali Jericó. Quinilhui: “Xiyaca xijtlajtlachilitij nopa tlali huan nopa altepetl Jericó.” </div>
<div class='p'>Huan nopa ome tlacame yajque Jericó huan ajsitoj ipan se cali campa cochij ajsini. Huan nopa cali eliyaya iaxca se ahuilnenca sihuatl itoca Rahab huan nopona mocajque. 
<span class="verse" id="JS2_2">2&#160;</span>Pero se acajya quiyolmelahuato nopa tlanahuatijquetl tlen Jericó para ajsitoyaj sequin israelitame nopa yohuali para quitlachilise nopa tlali. </div>
<div class='p'>
<span class="verse" id="JS2_3">3&#160;</span>Huajca nopa tlanahuatijquetl tlatitlanqui ma quiilhuitij Rahab: </div>
<div class='p'>―Techmaca nopa tlacame tlen itztoque ipan mochaj, pampa hualajtoque para quitlachilise quejatza huelis quitlanise toaltepe. </div>
<div class='p'>
<span class="verse" id="JS2_4">4&#160;</span>Pero nopa sihuatl ya quintlatijtoya nopa tlacame huan huajca quiijto: </div>
<div class='p'>―Melahuac sequin tlacame nechpaxalocoj, pero ax nijmatqui canque ehuani. 
<span class="verse" id="JS2_5">5&#160;</span>Huan quema tlayohuixqui, ipan nopa hora para quitzacuase nopa puerta ipan nopa tepamitl tlen quiyahualohua toaltepe, inijuanti yajque. Huan ax nijmati canica yajtoque. Pero intla nimantzi inquintoquilise, huelis inquinajsitij. </div>
<div class='p'>
<span class="verse" id="JS2_6">6&#160;</span>Pero nelía nopa sihuatl quinchihualtijtoya nopa israelitame ma tlejcoca calpani huan quintlatijtoya itzala ome tlamontomitl tlen lino icuayo tlen quihuatzayaya. </div>
<div class='p'>
<span class="verse" id="JS2_7">7&#160;</span>Huan nopa tlacame tlen nopa tlanahuatijquetl quintitlantoya quintemojtiyajque nopa ome tlacame ipan nopa ojtli tlen ajsi atemitl Jordán campa tlacame hueli apanose. 
<span class="verse" id="JS2_8">8&#160;</span>Huan teipa quema aya cochiyayaj nopa tlacame tlen yajque quitlachilitij nopa tlali, Rahab tlejcoc calpani huan quinilhui: </div>
<div class='p'>
<span class="verse" id="JS2_9">9&#160;</span>―Na nijmati Dios inmechmacatoc ni tlali pampa yajaya quichijtoc para nochi totlal ehuani ma inmechimacasica. Melahuac nochi tlen itztoque nica ya majmajcamiquij imopampa imojuanti. 
<span class="verse" id="JS2_10">10&#160;</span>Tijcactoque quejatza Dios inmechhuachili nopa atl ipan nopa Hueyi Atl Chichiltic para huelqui inquiixcotonque quema inquisque tlali Egipto. Nojquiya tijcactoque quejatza inquintzontlamiltijque Sehón huan Og, nopa ome inintlanahuatijcahua amorreos tlen itztoyaj ipan ne seyoc inaliyo atemitl Jordán. 
<span class="verse" id="JS2_11">11&#160;</span>Huan quema tijcajque nochi ya ni, nelía timajmajque hasta axaca motemaca para inmechtehuis, pampa Dios, imoTECO, yajaya quinahuatía elhuicac huan tlaltepactli. 
<span class="verse" id="JS2_12">12&#160;</span>Yeca na nimechtlajtlanía chicahuac, xijtestigojquetzaca imoTECO para intechchihuilise tlen cuali, na huan nochi noteixmatcahua, queja na nimechchihuilijtoc. Techilhuica para melahuac 
<span class="verse" id="JS2_13">13&#160;</span>intechmanahuise, na ica notata, nonana, notlaca icnihua huan nosihua icnihua huan nochi tlen toaxcahua para ax timiquise. </div>
<div class='p'>
<span class="verse" id="JS2_14">14&#160;</span>Huan tlananquilijque: </div>
<div class='p'>―Timechmanahuise intla titechmanahuis huan axaca tiquilhuis tlen tojuanti. Quena, intla amo xitechcajcayahuas, timitzchihuilise tlen cuali huan tlen xitlahuac quema TOTECO techmacas ni tlali. </div>
<div class='p'>
<span class="verse" id="JS2_15">15&#160;</span>Huan ichaj Rahab eltoya ipan nopa hueyi tepamitl tlen quiyahualo nopa altepetl. Huajca ica se hueyi mecatl Rahab quintemohui nopa israelitame ipan se iventana nopa tepamitl. 
<span class="verse" id="JS2_16">16&#160;</span>Huan Rahab quinilhui: </div>
<div class='p'>―Xiyaca ipan tepetini para ax inmechpantise nopa tlacame tlen inmechtemohuaj. Ximotlatica nopona para eyi tonali hasta inijuanti sampa hualase. Teipa huelis inyase. </div>
<div class='p'>
<span class="verse" id="JS2_17">17&#160;</span>Huan quinanquilijque: </div>
<div class='p'>―Tojuanti tijchihuase tlen tijtestigojquetzque, pero ax elis totlajtlacol intla timiquis intla ax titechneltoca. 
<span class="verse" id="JS2_18">18&#160;</span>Huajca quema tijcaquis para tojuanti ticalactihualahuij ipan ni tlali, xijhuiyoni ni hueyi mecatl chichiltic ipan moventana tlen ica techtemohuijtoc huan xiquinsentili nica calijtic motata, monana, moicnihua huan nochi ininteixmatcahua. 
<span class="verse" id="JS2_19">19&#160;</span>Intla se quisas, elis itlajtlacol intla miquis. Pero intla acajya quinpanajsis tlen itztoque ipan ni mochaj, huajca elis tojuanti totlajtlacol. 
<span class="verse" id="JS2_20">20&#160;</span>Pero intla tiquinilhuis sequinoc tlen ni tlamantli, tojuanti ayoc monequi tijchihuase tlen timitzilhuijque huan tijtestigojquetzque TOTECO para timitzchihuilise. </div>
<div class='p'>
<span class="verse" id="JS2_21">21&#160;</span>Huan Rahab tlananquili: </div>
<div class='p'>―Cualtitoc, queja nopa timocahuaj. </div>
<div class='p'>Huajca monahuatijque huan inijuanti yajque. Teipa nopa sihuatl quihuiyoni nopa hueyi mecatl chichiltic ipan iventana. </div>
<div class='p'>
<span class="verse" id="JS2_22">22&#160;</span>Huan nopa ome tlacame yajque ipan tepetini huan nopona motlatijque para eyi tonali hasta nopa soldados tlen quintemohuayayaj campa hueli ipan nopa ojtli sampa yajque altepetl Jericó pampa ax quinpantijque. 
<span class="verse" id="JS2_23">23&#160;</span>Huajca teipa nopa ome tlacame temoque tlen nopa tepetini huan panoque atemitl Jordán huan ajsitoj campa itztoya Josué itelpoca Nun huan quipohuilijque nochi tlen panotoya. 
<span class="verse" id="JS2_24">24&#160;</span>Huan quiilhuijque Josué: “TOTECO quitlalijtoc tomaco nochi nopa tlali pampa nochi tlen itztoque ipan nopa tlali ya majmajcamiquij topampa tojuanti.”  </div>
<div class='psalmlabel' id='JS3_0'> 3</div>
<div class='s'>Nopa israelitame apanoque atemitl Jordán </div>
<div class='p'>
<span class="verse" id="JS3_1">1&#160;</span>Tonili nelcualca Josué ihuaya nochi nopa israelitame quisque Sitim, huan ajsitoj atemitl Jordán huan tonilijque nopona. 
<span class="verse" id="JS3_2">2&#160;</span>Huan quema ya panotoyaj eyi tonali nopona iteno nopa atemitl, nopa tlayacanani panotinenque campa nochi nopa israelitame, 
<span class="verse" id="JS3_3">3&#160;</span>huan quinnahuatijque tlen monequi quichihuase. Quinilhuijque: “Xiquintlachilica nopa levita totajtzitzi tlen quipiyaj inintequi para quihuicase icaxa TOTECO Dios tlen quipiya tlen tohuaya mocajtoc. Huan quema inquinitase quistehuase, huajca xiquisaca huan xiquintoquilica. 
<span class="verse" id="JS3_4">4&#160;</span>Queja nopa inquimatise canica monequi inyase, pampa ax quema inpanotoque ipan nopa ojtli hasta ama. Pero amo xijnechcahuica icaxa TOTECO. San xijhuejcaitztiyaca queja se kilómetro ihuejcaca.” </div>
<div class='p'>
<span class="verse" id="JS3_5">5&#160;</span>Huan Josué quinilhui: “Ximoyolpajpacaca iixpa TOTECO queja inmechilhuijtoc para ximoiyocatlalica para ya, pampa mostla TOTECO quichihuas huejhueyi tlamantli imoixpa ica tlen inquisentlachilise.” </div>
<div class='p'>
<span class="verse" id="JS3_6">6&#160;</span>Huan Josué quinnotzqui nopa totajtzitzi huan quinilhui: “Xijhuicaca icaxa TOTECO tlen quipiya tlen tohuaya mocajtoc huan techtlayacancuilica para incalaquise ipan ni atemitl.” </div>
<div class='p'>Huajca nopa totajtzitzi quiajcolpantlalijque nopa caxa huan quintlayacancuilijque nopa tlacame. 
<span class="verse" id="JS3_7">7&#160;</span>Huan TOTECO quiilhui Josué: “Ni tonal nipehuas nimitzhueyitlalis iniixpa nochi israelitame. Queja nopa quiitase para temachtli na niitztoc mohuaya queja niitztoya ihuaya Moisés. 
<span class="verse" id="JS3_8">8&#160;</span>Huan xiquinnahuati nopa totajtzitzi tlen quihuicaj nopa caxa para quema ajsise iteno nopa atemitl Jordán, ma calaquica huan ma nejnemica se quentzi. Huan teipa ma moquetzaca nopona ipan nopa atemitl.” </div>
<div class='p'>
<span class="verse" id="JS3_9">9&#160;</span>Huajca Josué quinilhui nopa israelitame: “Xihualaca huan xijtlacaquilica tlen quiijtohua TOTECO Dios tlen tijtequipanohuaj. 
<span class="verse" id="JS3_10">10&#160;</span>Ama inquiitase para Toteco Dios tlen itztoc, nelía itztoc imohuaya, huan yajaya quinijcuinijtiyas imoixpa nochi nopa cananeos, hititame, heveos, ferezeos, gergeseos, amorreos huan jebuseos. Huan queja ni inquimatise. 
<span class="verse" id="JS3_11">11&#160;</span>Icaxa Toteco, yajaya nopa Dios tlen quinahuatía nochi tlaltepactli ama apanos nopa atemitl Jordán imoixpa. 
<span class="verse" id="JS3_12">12&#160;</span>Huajca xiquintlapejpenica 12 tlacame, se tlen sesen hueyi familia. 
<span class="verse" id="JS3_13">13&#160;</span>Huan quema calaquise atitla iniicxihua nopa totajtzitzi tlen quihuicaj icaxa TOTECO huan inijuanti moquetzase ipan nopa atemitl, ipan nopa tlalochtli nopa atl moxelos. Huan nopa atl tlen huala ica huejcapa ayoc motlalos. San mosansejcotilis huan mochihuas se tlamontomitl pampa nopa caxa iaxca TOTECO, yajaya tlen quinahuatía nochi tlaltepactli.” </div>
<div class='p'>
<span class="verse" id="JS3_14">14&#160;</span>Huajca nopa israelitame quisque para apanose atemitl Jordán, huan nopa totajtzitzi quintlayacancuiliyayaj quihuicayayaj nopa caxa tlen quipixqui tlen ininhuaya mocajqui TOTECO. 
<span class="verse" id="JS3_15">15&#160;</span>Huan elqui ipan nopa tonali para pixquistli quema nopa atemitl Jordán temic miyac. Huan quema nopa totajtzitzi calajque ipan nopa atemitl huan mometzxolonijque, 
<span class="verse" id="JS3_16">16&#160;</span>nopa atl tlen hualayaya ica huejcapa ayoc motlalo. San sejco momanqui nopa atl hasta nesiyaya huejcapantic queja se hueyi tepamitl. Momanqui nopa atl huejca tlen nopa israelitame. Momanqui nopona nechca altepetl Adam huan ajsic hasta altepetl Saretán. Huan nopa atl tlen ya quinpanoc huan temoyaya para hueyi atl tlen itoca Mictoc temotiyajqui hasta ayoc nesqui. Queja nopa moxelo nopa atl ipan atemitl Jordán, huan nopa israelitame apanoque iixmelac altepetl Jericó. 
<span class="verse" id="JS3_17">17&#160;</span>Huan nopa totajtzitzi tlen quihuicayayaj icaxa TOTECO moquetzque tlatlajco atemitl Jordán ipan tlali huactoc hasta nochi nopa sequinoc israelitame apanoque nopa atemitl.  </div>
<div class='psalmlabel' id='JS4_0'> 4</div>
<div class='s'>Se temontomitl para teilnamiquiltis tlen TOTECO quichijqui </div>
<div class='p'>
<span class="verse" id="JS4_1">1&#160;</span>Nochi nopa tlacame apanoque atemitl Jordán, huan teipa TOTECO quiilhui Josué: 
<span class="verse" id="JS4_2">2&#160;</span>“Xiquintlapejpeni 12 tlacame tlen nopa israelitame, se tlen sesen nopa huejhueyi familias. 
<span class="verse" id="JS4_3">3&#160;</span>Huan xiquinilhui ma quiquixtica 12 tetini tlen eltoc tlatlajco nopa atemitl nechca campa ijcatoque nopa totajtzitzi. Huan ma quihuicaca huan ma quitlalica campa mosiyajcahuase ni yohuali.” </div>
<div class='p'>
<span class="verse" id="JS4_4">4&#160;</span>Huajca Josué quinnotzqui nopa 12 tlacame tlen quintlapejpenijtoya tlen sesen nopa huejhueyi familias, 
<span class="verse" id="JS4_5">5&#160;</span>huan quinilhui: “Xicalaquica ipan nopa atemitl hasta tlatlajco campa eltoc icaxa TOTECO Dios. Huan sese imojuanti ximoquechpantlalilitij se tetl huan xijhualicaca nica. Monequi 12 tetl queja ininmiyaca itelpocahua tohuejcapan tata Israel ica tlen pejqui nopa 12 huejhueyi familias. 
<span class="verse" id="JS4_6">6&#160;</span>Huan ni tetini elis queja se tlanextilijcayotl para imojuanti. Huan teipa quema imoconehua inmechtlajtlanise: ‘¿Tlaque quiijtosnequi ni tetini?’, 
<span class="verse" id="JS4_7">7&#160;</span>inquinnanquilise: ‘Quema nopa tlacame tlen quihuicayayaj icaxa TOTECO tlayacantiyajque para calaquise ipan atemitl Jordán, nopa atl moxelo. Huajca ni tetini mocahua queja se tlanextilijcayotl para nochi israelitame ma quiilnamiquica tlen panoc nopa tonal.’ ” </div>
<div class='p'>
<span class="verse" id="JS4_8">8&#160;</span>Huajca nopa tlacame quichijque tlen Josué quinnahuatijtoya. Quicuique 12 tetini tlen Jordán queja imiyaca nopa huejhueyi familias tlen israelitame. Huan quihuicaque campa mosiyajcahuaj nochi nopa israelitame huan nopona quinquetzque queja TOTECO quiilhuijtoya Josué. 
<span class="verse" id="JS4_9">9&#160;</span>Nojquiya Josué quiquetzqui seyoc 12 tetini ipan nopa atemitl campa ijcatoyaj nopa totajtzitzi tlen quihuicayayaj icaxa TOTECO. Huan nopa tetini noja eltoc hasta ama. </div>
<div class='p'>
<span class="verse" id="JS4_10">10&#160;</span>Huan nopa totajtzitzi tlen quihuicayayaj icaxa TOTECO mocajque tlatlajco atemitl Jordán hasta quema nopa israelitame tlanque quichihuaj nochi tlen TOTECO quinahuatijtoya Josué para ma quinilhui nopa israelitame ma quichihuaca, huan nojquiya tlen Moisés quinahuatijtoya Josué ma quichihua. </div>
<div class='p'>Huan nopa israelitame moisihuiltijque para panose. 
<span class="verse" id="JS4_11">11&#160;</span>Huan quema nochi nopa israelitame ajsique ne seyoc inaliyo nopa atemitl, nopa totajtzitzi ica icaxa TOTECO apanoque iniixpa nochi nopa tlacame. 
<span class="verse" id="JS4_12-13">12-13&#160;</span>Huan nechca 20 mil soldados tlen hualajque tlen nopa huejhueyi familias Rubén, Gad huan tlen tlajco nopa hueyi familia Manasés nojquiya panoque iniixpa nochi nopa israelitame. Huan inijuanti mocualtlalijtoyaj para tlatehuise huan quihuicayayaj inintepos queja Moisés quinnahuatijtoya. Huan panoque iixpa TOTECO huan yajque ipan nopa tlamayamitl nechca altepetl Jericó. 
<span class="verse" id="JS4_14">14&#160;</span>Huan ipan nopa tonal TOTECO quihueyitlali Josué iniixpa nopa israelitame, huan yeca quitlepanitaque Josué nochi iyolis san se queja quitlepanitaque Moisés ipan nochi iyolis. </div>
<div class='p'>
<span class="verse" id="JS4_15">15&#160;</span>Teipa TOTECO quiilhui Josué: 
<span class="verse" id="JS4_16">16&#160;</span>“Xiquinnahuati nopa totajtzitzi tlen quihuicaj nopa caxa ica tlen imohuaya nimocajtoc para ma quisaca atemitl Jordán huan ma tlejcoca campa tiitztoc.” </div>
<div class='p'>
<span class="verse" id="JS4_17">17&#160;</span>Huan Josué quinnahuati ma tlejcoca, 
<span class="verse" id="JS4_18">18&#160;</span>huan nimantzi quema nopa totajtzitzi tlen quihuicaj icaxa TOTECO quisque ipan nopa atemitl huan moquetzque ipan tlali huactoc ipan ni inaliyo, nopa atl ipan nopa atemitl sampa mosentili queja achtohui eltoya huan sampa tlatemiyaya miyac. </div>
<div class='s'>Nopa tetini para teilnamiquiltis ipan Gilgal </div>
<div class='p'>
<span class="verse" id="JS4_19">19&#160;</span>Huan nopa israelitame tlejcoque tlen atemitl Jordán ipan majtlactli itequi nopa achtohui metztli ipan ininxihui. Huan quiquetzque ininyoyoncalhua nechca Gilgal iixmelac Jericó ica campa quisa tonati. 
<span class="verse" id="JS4_20">20&#160;</span>Huan ipan Gilgal Josué quinquetzqui nopa 12 tetini tlen quihualicaque tlen atemitl Jordán, 
<span class="verse" id="JS4_21">21&#160;</span>huan quinilhui nopa israelitame: “Mostla huiptla quema imoconehua tlen tlacajtiyase inmechtlajtlanise: ‘¿Tlaque quiijtosnequi ni tetini?’, 
<span class="verse" id="JS4_22">22&#160;</span>xiquinpohuilica para ni tetini techilnamiquiltía para tiisraelitame tijpanoque ni atemitl Jordán ipan tlali huactoc. 
<span class="verse" id="JS4_23">23&#160;</span>Pampa TOTECO Dios quihuatzqui nopa atl hasta nochi tipanoque san se queja quihuatzqui nopa Hueyi Atl Chichiltic achtohui hasta tipanoque. 
<span class="verse" id="JS4_24">24&#160;</span>Quena, xiquinpohuilica tlen quinequi quiijtos ni tetini para nochi tlacame ipan ni tlaltepactli ma quimatica TOTECO Dios quipiya hueyi chicahualistli huan para imojuanti nochipa xijhueyitlepanitaca.”  </div>
<div class='psalmlabel' id='JS5_0'> 5</div>
<div class='s'>TOTECO quinchihuili israelitame se tiochicahual nescayotl. </div>
<div class='p'>
<span class="verse" id="JS5_1">1&#160;</span>Huan quicajque tlen TOTECO quinchihuili nopa israelitame nochi nopa tlanahuatiani tlen nopa amorreos tlen itztoyaj ipan ni inaliyo Jordán campa temo tonati huan nochi nopa tlanahuatiani tlen cananeos tlen itztoyaj nechca hueyi atl. Quicajque quejatza TOTECO quihuatztoya nopa atemitl Jordán hasta nopa israelitame apanotoyaj. Huan yeca nochi nelía majmajcamiquiyayaj huan tlami huihuipicayayaj hasta axaca motemacac quintehuiti. </div>
<div class='s'>Sampa tetequilíaj nopa machiyotl circuncisión </div>
<div class='p'>
<span class="verse" id="JS5_2">2&#160;</span>Huan TOTECO quiilhui Josué: “Xijchihua cuchillos tlen tetl, huan sampa xiquinpanolti nochi israelita tlacame huan oquichpilme huan xiquintzontequili iyecapa cuetlaxo inintlacayo intla aya quichijtoque. Xijchihua san se queja inquichijque achtohuiya.” </div>
<div class='p'>
<span class="verse" id="JS5_3">3&#160;</span>Huan Josué quichijqui cuchillos huan quintequili nopa iyecapa cuetlaxo nochi oquichpilme huan tlaca israelitame ipan se tlachiquili tlen quitocajtijque Aralot. (Aralot quiijtosnequi Tlachiquili Tlen Nopa Cuetlaxtli Tlen Tetequilijque.) 
<span class="verse" id="JS5_4-6">4-6&#160;</span>Quema achtohui quisque tlali Egipto, nochi oquichpilme huan tlaca israelitame ya motequilijtoyaj. Pero teipa monequiyaya nejnemise 20 xihuitl ipan nopa huactoc tlali campa ax tleno onca hasta mijque nochi nopa tlacame tlen quisque ipan tlali Egipto huan quipixque xihuitl para tlatehuitij mijque. Huan nopa oquichpilme tlen tlacajtihualajque ipan nopa huactoc tlali ax quintequilijtoyaj. Inintatahua mijque pampa ax quinejque quineltocase TOTECO huan calaquise ipan nopa tlali tlen nochi temaca hasta mocahua itlajca. Yeca TOTECO motlali ica iselti para ax quincahuilis nopa tlacame ma quiitaca nopa cuali tlali tlen ininhuaya mocajtoya ininhuejcapan tatahua para quinmacas. 
<span class="verse" id="JS5_7">7&#160;</span>Huajca Josué quintequili iyecapa cuetlaxo inintlacayo nochi tlacame huan oquichpilme tlen tlacatque ipan nopa huactoc tlali pampa inintatahua tlen mijque ax quintequilijtoyaj. Huan ama TOTECO quincahuilía ma calaquica ipan nopa tlali ininpatlaca inintatahua tlen ax quinequiyayaj. 
<span class="verse" id="JS5_8">8&#160;</span>Huan quema tlantoyaj para quintequilise nopa machiyotl ipan nochi tlaca israelitame, mocajque nopona campa itztoyaj hasta mochicajque huan ayoc cuajcualohuayaya inintlacayo. </div>
<div class='p'>
<span class="verse" id="JS5_9">9&#160;</span>Huan huajca TOTECO quiilhui Josué: “Ama, pampa inmotequilijtoque iyecapa cuetlaxo imotlacayohua, nimechquixtilijtoc nopa pinahualistli tlen inquipixque ipan tlali Egipto.” Huajca quitocajti Gilgal campa itztoyaj. (Gilgal quiijtosnequi Quiquixti.) Huan queja nopa itoca hasta ama. </div>
<div class='p'>
<span class="verse" id="JS5_10">10&#160;</span>Huajca quema nopa israelitame noja mocahuayayaj ipan Gilgal ipan nopa tlamayamitl nechca altepetl Jericó, ilhuichijque para quinextijque nopa Pascua Ilhuitl ica tiotlac ipan 14 itequi nopa metztli. 
<span class="verse" id="JS5_11">11&#160;</span>Huan mostlaijqui quicuajque tlen quipantiyayaj tlen itlajca nopa tlali huan quichijque pantzi tlen ax quipiyayaya tlasonejcayotl huan quicuajque iyolo cebada cacastic. 
<span class="verse" id="JS5_12">12&#160;</span>Huan ipan seyoc tonal quema ya quicuajtoyaj itlajca nopa tlali, ayoc huetzqui maná. Huajca nopa israelitame ayoc quema quipixque maná para quicuase. Nopa xihuitl san quicuajtiyajque nopa pixquistli tlen quipantijtinemiyayaj ipan tlali Canaán. </div>
<div class='s'>TOTECO quititlanili Josué se itlapalehuijca </div>
<div class='p'>
<span class="verse" id="JS5_13">13&#160;</span>Huan ipan nopa tonal quema Josué huan nopa israelitame itztoyaj nechca altepetl Jericó, monexti iixpa se tlen nesqui queja se tlacatl tlen quipiyayaya se machete imaco. Huan Josué quinechcahui huan quitlajtlani: </div>
<div class='p'>―¿Tiitztoc tohuaya o tiitztoc ininhuaya tocualancaitacahua? </div>
<div class='p'>
<span class="verse" id="JS5_14">14&#160;</span>Huan yajaya tlananquili: </div>
<div class='p'>―Ax ya nopa. Na nihualajtoc pampa nitlayacanquetl tlen más nihueyi tlen ielhuicac ejcahua TOTECO. </div>
<div class='p'>Huajca Josué motlancuaquetzqui huan mohuijtzonqui hasta icuaixco ajsic tlalchi, huan quihueyichijqui huan quiilhui: </div>
<div class='p'>―Nimotlatequipanojca. Techilhui tlaque tijnequi ma nijchihua. </div>
<div class='p'>
<span class="verse" id="JS5_15">15&#160;</span>Huan nopa hueyi tlayacanquetl tlen ielhuicac ejcahua TOTECO tlananquili: </div>
<div class='p'>―Ximotecacquixti. Campa tiijcatoc eltoc tlatzejtzeloltic, pampa na, nimoTECO, nojquiya niijcatoc nica. </div>
<div class='p'>Huan Josué quichijqui tlen quiilhui.  </div>
<div class='psalmlabel' id='JS6_0'> 6</div>
<div class='s'>Nopa israelitame quitlanque altepetl Jericó </div>
<div class='p'>
<span class="verse" id="JS6_1">1&#160;</span>Axaca hueliyaya calaquis, niyon quisas tlen altepetl Jericó pampa cuali quitzactoyaj nopa puertas ipan inintepa tlen quiyahualo pampa inijuanti quinimacasiyayaj nopa israelitame. 
<span class="verse" id="JS6_2">2&#160;</span>Huan TOTECO quiilhui Josué: “Na nimitzmactilijtoc altepetl Jericó, huan itlanahuatijca huan nochi isoldados para inquitlanise. 
<span class="verse" id="JS6_3">3&#160;</span>Ta huan nochi imosoldados xinejnemica yahualtic ne altepetl se huelta. Queja nopa monequi xijchihuaca mojmostla para chicuase tonali. 
<span class="verse" id="JS6_4">4&#160;</span>Teipa nejnemise nopa chicome totajtzitzi tlen quitlayacanaltise icaxa TOTECO. Huan sesen totajtzi ma quihuica se icuacua se oquich borrego. Huan quema ajsis nopa tonal chicome, xijyahualoca nopa altepetl chicome hueltas huan nopa totajtzitzi quipitztiyase nopa cuacuajtli. 
<span class="verse" id="JS6_5">5&#160;</span>Huan quema inquicaquise para huejcahuase tlapitztose chicahuac huan ax motensehuise, nochi imotlacajhua ma tzajtzica ica nochi ininchicahualis. Huan huetzis nopa tepamitl tlen ica quiyahualojtoque nopa altepetl. Huan ipan nopa tlalochtli monequi nochi imojuanti xicalaquica ipan nopa altepetl huan xiquintehuitij tlen itztoque imoixmelac.” </div>
<div class='p'>
<span class="verse" id="JS6_6">6&#160;</span>Huajca Josué, icone Nun, quinnotzqui nopa totajtzitzi huan tlacame huan quinilhui: “Xijcuica nopa icaxa TOTECO tlen quipiya tlen tohuaya mocajtoc. Huan chicome tlen imojuanti inquitlayacancuilise. Huan sesen imojuanti inquihuicase icuacua se oquich borrego.” 
<span class="verse" id="JS6_7">7&#160;</span>Huan quinilhui nopa israelitame: “Amantzi xiyaca xinejnemica yahualtic nopa altepetl. Tlayacantiyase nopa soldados ica inintepos para tlatehuise, teipa nopa chicome totajtzitzi ica tlapitzali huan teipa icaxa TOTECO.” </div>
<div class='p'>
<span class="verse" id="JS6_8">8&#160;</span>Huan nochi quichijque tlen Josué quinilhui. Nopa chicome totajtzitzi tlapitztiyohuiyayaj huan ax mosiyajcahuayayaj huan quinyacanayayaj nopa totajtzitzi tlen quihuicayayaj icaxa TOTECO. 
<span class="verse" id="JS6_9">9&#160;</span>Huan iica nopa caxa hualase más soldados para tlamocuitlahuise iica. </div>
<div class='p'>
<span class="verse" id="JS6_10">10&#160;</span>Huan Josué nojquiya quinnahuati nopa israelitame: “Amo xicamatica hasta nopa tlalochtli quema nimechnahuatis xitzajtzica. Huan ipan nopa tlalochtli monequi xitzajtzise ica nochi imochicahualis.” </div>
<div class='p'>
<span class="verse" id="JS6_11">11&#160;</span>Huajca nopa tonal quihuicaque icaxa TOTECO huan nejnenque yahualtic nopa altepetl se huelta. Teipa sampa yajque campa mocajtoyaj huan nopona tonilijque. 
<span class="verse" id="JS6_12-13">12-13&#160;</span>Huan mostlaijqui nelcualca Josué mejqui huan nopa totajtzitzi quiajcolpantlalijque icaxa TOTECO. Huan nopa soldados ica inintepos para tlatehuise tlayacantiyohuiyayaj. Teipa tlapitztihualayayaj chicome totajtzitzi tlen quihuicayayaj sese inintlapitzal tlen quichijtoyaj tlen icuacua se oquich borrego. Teipa hualayayaj nopa totajtzitzi tlen quihuicayayaj icaxa TOTECO. Huan teipa sequinoc soldados quitoquiliyayaj nopa caxa. Huan nopa tlen tlapitzayayaj ax motensehuiyayaj. 
<span class="verse" id="JS6_14">14&#160;</span>Huan quiyahualojque nopa altepetl se huelta. Huan queja nopa quichijque mojmostla para chicuase tonali. </div>
<div class='p'>
<span class="verse" id="JS6_15">15&#160;</span>Quema ajsic nopa chicompa tonal, nochi mejque nelcualca huan pejque quiyahualohuaj nopa altepetl queja achtohui quichijtoyaj, pero ama quiyahualojque chicome hueltas. 
<span class="verse" id="JS6_16">16&#160;</span>Huan quema tlamiyaya chicome hueltas nopa totajtzitzi nelchicahuac huejcajque quipitzque nopa cuacuajtli huan ax motensehuijque. Huan Josué quinnahuati nopa tlacame: “¡Xitzajtzica, pampa TOTECO inmechmactilijtoc ni altepetl! 
<span class="verse" id="JS6_17">17&#160;</span>Xiquinmictica nochi tlen itztoque ipan ni altepetl huan xijxolehuaca nochi tlen eltoc nopona. Nochi eltos queja se tlacajcahualistli para TOTECO. San xiquincahuilica ma itztoca Rahab nopa ahuilnenca sihuatl huan tlen itztose ihuaya ipan ichaj pampa yajaya quintlati nopa tlacame tlen quitlachilicoj ni tlali. 
<span class="verse" id="JS6_18">18&#160;</span>Ximomocuitlahuica para ax inquiixtocase niyon se tlamantli ipan nopa altepetl para inmocuilise pampa nochi iaxca TOTECO huan techilhui ma tijxolehuaca. Huan intla se mocuilis se tlenijqui, icualancayo TOTECO techajsis nochi tiisraelitame. 
<span class="verse" id="JS6_19">19&#160;</span>San xijhualicaca nochi tlen oro, huan tlen plata, huan nochi tlamantli tlen bronce huan tlen hierro pampa ya nopa monequi tiquiyocatlalise para TOTECO. Huan ticajcocuise campa eltoc nochi tlamantli tlen patiyo tlen iaxca.” </div>
<div class='p'>
<span class="verse" id="JS6_20">20&#160;</span>Huajca nopa totajtzitzi quipitzque nopa tlapitzali. Huan quema nopa israelitame quicajque nopa tlapitzali, tzajtzique tlahuel chicahuac, huan nopa tepamitl tlen ica quitzactoyaj nopa altepetl huetzqui. Huan sesen calajqui xitlahuac iixmelac ipan nopa altepetl huan quintzontlamiltijque tlen itztoyaj. 
<span class="verse" id="JS6_21">21&#160;</span>Huan quintlamimictijque ica machete nochi tlacame, sihuame, telpocame, ichpocame, huehuentzitzi huan tename. Nojquiya quinmictijque nochi huacaxme, borregojme huan burrojme. Nochi quintzontlamiltijque. </div>
<div class='p'>
<span class="verse" id="JS6_22">22&#160;</span>Huan Josué quinilhui nopa ome tlacame tlen yajtoyaj tlapijpiyatoj ipan nopa tlali: “Xiyaca ichaj nopa ahuilnenca sihuatl huan xijquixtica ica nochi tlacame tlen ihuaya itztoque queja ihuaya inmocajque.” </div>
<div class='p'>
<span class="verse" id="JS6_23">23&#160;</span>Huajca nopa tlacame calajque huan quinquixtijque Rahab ihuaya itata, inana, iicnihua, iteixmatcahua huan nochi inintlatequipanojcahua. Huan quinhuicaque ma itztoca huejca tlen campa mocajcajtoyaj nopa israelitame ipan ininyoyoncalhua. 
<span class="verse" id="JS6_24">24&#160;</span>Teipa nopa israelitame quitlatijque nopa altepetl huan nochi tlen oncayaya nopona. San quiquixtijque tlen elqui tlen plata, oro huan nochi tlamantli tlen bronce huan hierro huan quitlalijque ipan itiopa TOTECO campa quiajcocuiyayaj nochi tlamantli tlen patiyo tlen iaxca. 
<span class="verse" id="JS6_25">25&#160;</span>Huan Josué quinmanahui Rahab, iteixmatcahua huan inintlatequipanojcahua pampa quintlatijtoya nopa tlacame tlen quintitlantoya ma quitlachilitij altepetl Jericó. Huajca hasta ama Rahab noja itztoc ininhuaya israelitame. </div>
<div class='p'>
<span class="verse" id="JS6_26">26&#160;</span>Huan teipa Josué quitelchijqui ajqueya quicualchijchihuasquía nopa altepetl. Huan quiijto: </div>
<div class='q'>“Tlatelchihuali nopa tlacatl tlen sampa quicualtlalisnequis ni altepetl. </div>
<div class='q'>Miquis iachtohui ejca oquichpil quema pehuas quitlalis itzinpehualtil. </div>
<div class='q'>Huan quema quiquetzas nopa puertas, </div>
<div class='q'>miquis ioquichpil tlen más teipa ejquetl.” </div>
<div class='p'>
<span class="verse" id="JS6_27">27&#160;</span>Huan TOTECO itztoya ihuaya Josué. Huan nochi tlacame campa hueli quicajque tlen TOTECO quichijtoya.  </div>
<div class='psalmlabel' id='JS7_0'> 7</div>
<div class='s'>Itlajtlacol Acán </div>
<div class='p'>
<span class="verse" id="JS7_1">1&#160;</span>Pero ax nochi nopa israelitame quineltocaque tlen Josué quinilhui. Ax quitlamiltijque nochi queja nopa tlanahuatili quiijto ma quichihuaca. Itztoya se tlacatl ipan nopa hueyi familia Judá tlen tlajtlacolchijqui. Itoca eliyaya Acán huan elqui icone Carmi, tlen elqui icone Zabdi tlen elqui icone Zara. Huan Acán mocuili tlamantzitzi ipan nopa altepetl tlen monequiyaya ma quitlati. Huajca TOTECO tlahuel cualanqui ica nochi israelitame ipampa nopa tlajtlacoli. </div>
<div class='s'>Inincualancaitacahua israelitame quintlanque </div>
<div class='p'>
<span class="verse" id="JS7_2">2&#160;</span>Teipa quema ya quitlantoyaj nopa altepetl, Josué quintitlanqui sequin tlacame ma quisaca Jericó huan ma quitlajtlachilitij altepetl Hai tlen mocajqui nechca Bet Avén huan campa quisa tonati tlen Betel. Huan inijuanti yajque. 
<span class="verse" id="JS7_3">3&#160;</span>Huan quema sampa hualajque, quiilhuijque Josué: “Ax monequi ma yaca nochi tosoldados pampa ax miyac tlacame ipan nopa altepetl. San monequi xiquintitlani ome o eyi mil soldados para quintlanise Hai tlacame para ax nochi soldados yase huan tlaxicose.” </div>
<div class='p'>
<span class="verse" id="JS7_4">4&#160;</span>Huajca san eyi mil tlacame tlejcoque para quitehuitij Hai. Pero Hai ehuani quinchijque ma cholojtehuaca. 
<span class="verse" id="JS7_5">5&#160;</span>Huan quintojtocatihualajque tlen huejcapa ipuertajteno inialtepe hasta altepetl Sebarim. Huan quinmictijque huelis se 36 israelitame ipan nopa tlaixtemolis. Yeca nochi israelitame huihuipicayayaj ica majmajtli. </div>
<div class='p'>
<span class="verse" id="JS7_6">6&#160;</span>Huan Josué huan nopa huehue tlacame quitzayanque ininyoyo huan motlancuaquetzque ica ininxayac tlalchi iixpa icaxa TOTECO huan motzontlaltemijque queja se tlanextilijcayotl para tlahuel mocuesohuayayaj. Queja ni mocajque hasta quema tiotlaquixqui. 
<span class="verse" id="JS7_7">7&#160;</span>Huan Josué quiijto: </div>
<div class='p'>―¡TOTECO Tlen Más Tijpiya Tlanahuatili! ¿Para tlen tijchijqui tiisraelitame ma tiquixcotonaca atemitl Jordán intla techtemactilis ininmaco nopa amorreos para ma techtzontlamiltica? ¡Más cuali intla timocajtosquíaj ica tlen tijpixtoyaj ipan ne seyoc nali! 
<span class="verse" id="JS7_8">8&#160;</span>Ama ax nijmati tlaque niquijtos pampa ni israelitame cholojtejtoque iniixpa inincualancaitacahua. 
<span class="verse" id="JS7_9">9&#160;</span>Huan nopa cananeos huan nochi tlen itztoque nechca quicaquise tlen panotoc, huan san sejco hualase huan techtehuise. Huan techtzontlamiltise hasta axaca techilnamiquis ipan ni tlaltepactli. Huan ayoc mitztlepanitase. Ayoc hueyi elis motoca. </div>
<div class='p'>
<span class="verse" id="JS7_10">10&#160;</span>Huan TOTECO quinanquili: </div>
<div class='p'>―¡Ximotlalana! ¿Tlaque tijchihua ica moxayac tlalchi? 
<span class="verse" id="JS7_11">11&#160;</span>Nopa israelitame tlajtlacolchijtoque pampa quiixpanoque tlen niquinnahuati quema ininhuaya nimocajqui niquinmocuitlahuis. Quicuitoque tlamantli tlen monequiyaya quitlamitlatisquíaj. Huan ax san quiichtejque nopa tlamantli pero istlacatitoque huan ixtacatzi quitlatijtoque ica tlamantli tlen iniaxca. 
<span class="verse" id="JS7_12">12&#160;</span>Yeca israelitame ax huelque ininhuaya motlalise inincualancaitacahua huan monejqui cholose, pampa ama tlatelchihualme ni israelitame. Huan intla ax nima inquixolehuase nopa tlamantli tlen monequiyaya inquintlatisquíaj, ayoc niitztos imohuaya. 
<span class="verse" id="JS7_13">13&#160;</span>Huajca ximotlalana huan xiquinilhui nopa israelitame ma mopajpacaca noixpa. Ma moiyocatlalica para na pampa mostla monextise noixpa pampa queja nopa niimoTECO Dios niquijtohua. Xiquinilhui para quipiyaj tlamantli tlen monequiyaya quitlatijtosquíaj huan ax hueli motlalise ininhuaya imocualancaitacahua hasta inquiquixtise nopa tlamantli. 
<span class="verse" id="JS7_14">14&#160;</span>Mostla monequi nochi israelitame panose noixpa. Huan inquichihuase se sorteo para nimitznextilis ipan catlía nopa 12 huejhueyi familia eltoc ni tlajtlacoli. Teipa nochi iteipa ixhuihua nopa huejcapan tata tlen elqui icone Israel panos noixpa ipampa tlen hualahuij ipan san se ininhueyi tata. Huan nimitznextilis ipan catlía hueyi tata iteipa ixhuihua onca ni tlajtlacoli. Huan teipa nochi tlen tetajme tlen hualajque ipan ya panose noixpa ica ininfamilias huan nopa tetaj tlen nijtlapejpenis, monequi panose sesentzitzi itelpocahua huan ininfamilias huan na nijtlapejpenis nopa tlacatl tlen quichijtoc. 
<span class="verse" id="JS7_15">15&#160;</span>Huan nopa tlacatl tlen mocuilijtoc nopa tlamantli tlen na, niimoTECO, niquinilhui ma quitlatica, monequi inquimictise ihuaya nochi tlen itztoque ipan ichaj. Teipa xiquintlati ica nochi tlen iniaxca pampa yajaya quiixpanotoc notlajtol para ax tleno quiquixtisquía tlen Jericó. Yeca inmechmacatoc nochi inisraelitame se hueyi tlajtlacoli. </div>
<div class='s'>TOTECO quitlatzacuilti Acán </div>
<div class='p'>
<span class="verse" id="JS7_16">16&#160;</span>Huan mostlaijqui Josué mejqui cualca huan tlanahuati para nochi israelitame ma moiyocatlalise ipan nopa 12 huejhueyi familias huan queja nopa ma panoca iixpa Toteco. Huan TOTECO quinexti para elqui se ipan nopa hueyi familia tlen iteipa ixhuihua Judá tlen quichijqui nopa tlajtlacoli. 
<span class="verse" id="JS7_17">17&#160;</span>Teipa Josué quichijqui ma monextica iyoca iteipa ixhuihua sesen nopa huejcapan tatame tlen itztoyaj iteipa ixhuihua Judá. Huan TOTECO quinexti para elqui se iteipa ixhui nopa huejcapan tata Zera tlen quichijqui nopa tlajtlacoli. Huan sesen familia tlen itelpocahua Zera panoc huan quinexti para elqui ifamilia Zabdi. 
<span class="verse" id="JS7_18">18&#160;</span>Huan teipa sesen telpocatl tlen Zabdi panoc ica iconehua, huan TOTECO quinexti para elqui Acán tlen tlajtlacolchijtoya. Acán elqui itelpoca Carmi, huan iteipa ixhui Zabdi. Ihuejcapan tata itoca eliyaya Zera tlen elqui itelpoca Judá itelpoca Israel tlen huejcajquiya. </div>
<div class='p'>
<span class="verse" id="JS7_19">19&#160;</span>Huajca Josué quiilhui Acán: </div>
<div class='p'>―Nocone, xijhueyitlali TOTECO Dios tlen tiisraelitame tijtequipanohuaj. Techilhui melahuac tlen tijchijtoc. ¡Amo xijtlati! </div>
<div class='p'>
<span class="verse" id="JS7_20">20&#160;</span>Huan Acán quinanquili: </div>
<div class='p'>―Melahuac, nitlajtlacolchijtoc ica TOTECO Dios huan nimitzilhuis tlen nijchijqui. 
<span class="verse" id="JS7_21">21&#160;</span>Ipan nopa ricojyotl ipan altepetl Jericó, niquitac se yejyectzi yoyomitl tlen hualajtoya tlali Babilonia. Huan niquitac 200 plata tomi huan se tlatectli oro ica huelis tlajco kilo ietica. Huan nelía niquixtocac nopa tlamantli huan nimocuili. Huan tijpantis campa nijtlaltojqui ipan nochaj tlen yoyomitl ica nopa plata itzala. </div>
<div class='p'>
<span class="verse" id="JS7_22">22&#160;</span>Huajca nimantzi Josué quintitlanqui tlacame ipan ichaj huan quipantijque nochi tlen quitlatijtoya tlaltitla. 
<span class="verse" id="JS7_23">23&#160;</span>Huan quicuique tlen ichaj huan quihuicaque campa Josué huan nochi nopa israelitame mosentilijtoyaj. Huan nopona quitencajque nochi iixpa TOTECO. 
<span class="verse" id="JS7_24">24&#160;</span>Huan teipa Josué huan nochi nopa israelitame quihuicaque Acán, iteipa ixhui Zera, ipan nopa tlamayamitl tlen itoca Acor. Huan ihuaya quitlalijque nopa plata, nopa yoyomitl, nopa oro huan isihua conehua huan itlaca conehua. Nojquiya quitlalijque ihuacaxhua, iburrojhua, iborregojhua huan ichaj tlen yoyomitl huan nochi tlen eliyaya iaxca. </div>
<div class='p'>
<span class="verse" id="JS7_25">25&#160;</span>Huan Josué quiilhui Acán: </div>
<div class='p'>―Tijhualicac ipan tojuanti se hueyi tlaohuijcayotl. Huan ama TOTECO mitzmacas ta se tlaohuijcayotl. </div>
<div class='p'>Huan quema quiijto ya ni, nochi israelitame quitepachojque Acán ihuaya nochi tlen iaxcahua hasta mijque huan teipa quintlatijque. 
<span class="verse" id="JS7_26">26&#160;</span>Teipa quintemilijque se tlamontomitl tlen tetl huan hasta ama noja ijcatoc. Huan nopa lugar noja itoca Tlamaya tlen Acor. (Acor quiijtosnequi Campa Tlaohuijcayotl.) Huajca ica ya nopa tlanqui icualancayo TOTECO ica nopa israelitame.  </div>
<div class='psalmlabel' id='JS8_0'> 8</div>
<div class='s'>Nopa israelitame quitlanque altepetl Hai </div>
<div class='p'>
<span class="verse" id="JS8_1">1&#160;</span>Huan teipa TOTECO quiilhui Josué: “Amo ximajmahui niyon amo xiyolcuesihui. Xiquinhuica nochi mosoldados huan sampa xijtehuitij nopa altepetl Hai pampa na nijtlalijtoc momaco nopa tlanahuatijquetl tlen Hai huan itlacajhua. Huan inquitlanise inialtepe huan inintlal. 
<span class="verse" id="JS8_2">2&#160;</span>Huan tijchihuas ica Hai huan itlanahuatijca san se queja tijchijqui ica Jericó huan itlanahuatijca. Pero ama quena, huelis inmoaxcatise nochi tlamantli tlen eltoc nopona huan nochi inintlapiyalhua. Huajca ixtacatzi xiquintitlani sequin imosoldados ma motlatica iica nopa altepetl para inijuanti ma quinixtacahuise huan quintlanise.” </div>
<div class='p'>
<span class="verse" id="JS8_3">3&#160;</span>Huajca Josué quincualtlali nochi isoldados para quitehuitij Hai. Achtohui quintlapejpeni 30 mil tlacame tlen más motemacaque para tlatehuise. Huan quintitlanqui ica tlayohua, 
<span class="verse" id="JS8_4">4&#160;</span>huan quinilhui: “¡Xijtlacaquilica cuali! Ximotlatica iica nopa altepetl pero nechcatzi. Huan ximocualchijchijtose para inquitehuise. 
<span class="verse" id="JS8_5">5&#160;</span>Huan na ihuaya nopa soldados tlen mocahuaj nohuaya timonechcahuise iixmelac nopa altepetl. Huan quema inijuanti tlen itztoque ipan nopa altepetl quisase tlen nopa puertas ipan inintepa para techtehuiquij, ticholose queja achtohuiya tijchijque. 
<span class="verse" id="JS8_6">6&#160;</span>Huan inijuanti techtojtocase pampa moilhuise para sampa ticholojtehuase. 
<span class="verse" id="JS8_7">7&#160;</span>Huan huajca monequi inquisase nimantzi tlen campa inmotlatijtose huan inquiitzquise nopa altepetl pampa imoTECO Dios inmechmacas imomaco. 
<span class="verse" id="JS8_8">8&#160;</span>Huan quema ya inquitlantose nopa altepetl, xijtlatica queja TOTECO quiijtojtoc huan queja na nimechnahuatijtoc.” </div>
<div class='p'>
<span class="verse" id="JS8_9">9&#160;</span>Huajca Josué quintitlanqui, huan inijuanti yajque huan motlatijque iica altepetl Hai para campa calaqui tonati, tlatlajco altepetl Betel huan Hai. Huan Josué panoc nopa yohuali ipan ichaj tlen yoyomitl campa mocajcahuayayaj nochi nopa israelitame. </div>
<div class='p'>
<span class="verse" id="JS8_10">10&#160;</span>Mostlaijqui Josué mejqui nelcualca huan quinsentili isoldados. Huan Josué huan nopa huehue tlacame tlen elque inintlayacancahua nopa israelitame tlayacantiyajque para quitehuitij altepetl Hai. 
<span class="verse" id="JS8_11">11&#160;</span>Huan nochi inijuanti nejnentiyajque huan monechcahuijque iixmelac nopa altepetl ica norte. Huan onca se tlamayamitl tlatlajco campa inijuanti mocahuayayaj huan altepetl Hai. 
<span class="verse" id="JS8_12">12&#160;</span>Huan Josué quintitlanqui se macuili mil tlacame para ma motlatica tlatlajco Betel huan Hai quentzi más para campa calaqui tonati. 
<span class="verse" id="JS8_13">13&#160;</span>Huajca sesen yajqui campa monequiyaya; sequin campa temo tonati huan sequin mocajcajtoyaj imelac nopa altepetl ica norte. Huan nopa yohuali Josué mocajqui ipan nopa tlamayamitl. </div>
<div class='p'>
<span class="verse" id="JS8_14">14&#160;</span>Huan quema nopa tlanahuatijquetl tlen Hai quiitac Josué, moisihuilti huan quisqui tlen itepa nopa altepetl cualca ica isoldados para quintehuitij nopa israelitame ipan nopa tlamayamitl nechca atemitl Jordán. Pero ax quimatiyayaj para sequinoc israelitame motlatijtoyaj iica ialtepe. 
<span class="verse" id="JS8_15">15&#160;</span>Huajca Josué ihuaya isoldados san quichijque para majmahuiyayaj huan cholojtejque tlen nopa Hai ehuani. Huan yajque ipan ojtli tlen panoyaya ipan nopa huactoc tlali campa ax tleno eli. 
<span class="verse" id="JS8_16">16&#160;</span>Huan nopa tlanahuatijquetl quinnahuati nochi isoldados tlen mocajtoyaj altepetl Hai para ma quitojtocaca Josué. Huan queja nopa, nopa israelitame quinyacanque ma quicajtehuaca inialtepe huan huejca ma yaca. 
<span class="verse" id="JS8_17">17&#160;</span>Huan ax mocajqui niyon se tlacatl ipan Hai o ipan Betel tlen ax quintoquili nopa israelitame. Nochi yajque, huan nopa altepetl mocajqui tlapojtoc. Axaca mocahuayaya para quimanahuis. </div>
<div class='p'>
<span class="verse" id="JS8_18">18&#160;</span>Huajca TOTECO quiilhui Josué: “Xijxitlahua mohuehueyac cuachoso para Hai para xiquinnextili mosoldados ma calaquica ipan nopa altepetl pampa na nimitzmactilis.” </div>
<div class='p'>Huan queja nopa Josué quixitlajqui. 
<span class="verse" id="JS8_19">19&#160;</span>Huajca inijuanti tlen motlatijtoyaj nimantzi motlalanque huan calajque ipan nopa altepetl. Huan quitlanque huan quitlatijque. </div>
<div class='p'>
<span class="verse" id="JS8_20-21">20-21&#160;</span>Huan quema nopa tlacame tlen altepetl Hai moicancuepque, quiitaque poctli tlejcoyaya tlen inialtepe hasta elhuicac. Huan Josué huan nopa israelita soldados tlen cholohuayayaj para nopa huactoc tlali moicancuepque huan quiitaque para inijuanti tlen motlatijtoyaj iica nopa altepetl ya calactoyaj huan quitlatijtoyaj. Huajca nimantzi sampa mocuepque huan quintehuicoj nopa tlacame tlen altepetl Hai tlen quintoquiliyayaj. Huan nojquiya nopa israelita soldados tlen calactoyaj ipan altepetl quisque huan pejque quintehuíaj nopa Hai ehuani tlen iniica huan huajca ayoc cana hueliyayaj cholose. 
<span class="verse" id="JS8_22">22&#160;</span>Nopa israelitame quinyahualojque; sequin iniixpa huan sequinoc iniica. Huan nopa israelitame quintlamimictijque nopa altepetl Hai ehuani huan axaca quicajque ma cholo. 
<span class="verse" id="JS8_23">23&#160;</span>San quicahuilijque ma itzto nopa tlanahuatijquetl hasta quihuicaque iixpa Josué. </div>
<div class='p'>
<span class="verse" id="JS8_24">24&#160;</span>Huajca nopa israelitame quintlamimictijque ica machete nochi altepetl Hai ehuani tlen quintojtocatinemiyayaj ipan huactoc tlali. Teipa nochi israelitame yajque ipan altepetl Hai huan quintlamimictijque tlen mocahuayayaj nopona. 
<span class="verse" id="JS8_25">25&#160;</span>Huajca ipan nopa tonal mijque nochi 12 mil tlacame huan sihuame tlen itztoyaj ipan Hai, 
<span class="verse" id="JS8_26">26&#160;</span>pampa Josué ax quitemohui ima tlen quitlalanayaya ihuehueyac cuachoso hasta isoldados quintlamimictijque nochi ipan Hai. 
<span class="verse" id="JS8_27">27&#160;</span>Pero nopa israelitame mocuilijque nochi tlapiyalime huan tlamantli tlen oncayaya ipan nopa altepetl queja TOTECO quiilhuijtoya Josué ma quichihuaca. 
<span class="verse" id="JS8_28">28&#160;</span>Huan teipa Josué quitlamitlati nopa altepetl. San mocajqui se tlamontomitl tlen tlasoli campa axaca quinequi monechcahuis hasta ama. 
<span class="verse" id="JS8_29">29&#160;</span>Huan Josué quicuahuiyoni nopa tlanahuatijquetl tlen Hai ipan se cuahuitl huan nopona mocajqui hasta tiotlac. Huan quema oncalaquiyaya tonati, Josué tlanahuati ma quitemohuica itlacayo huan ma quimajcahuaca nechca campa eltoya nopa puerta para calaquij ipan itepa nopa altepetl. Huan quinilhui ma quimontonoca tetl icuitlapa. Huan nopa tlamontomitl tlen tetini noja eltoc. </div>
<div class='s'>TOTECO quiompahui itlajtol ica israelitame </div>
<div class='p'>
<span class="verse" id="JS8_30">30&#160;</span>Huajca ipan tepetl Ebal Josué quichijqui se tlaixpamitl para TOTECO Dios tlen tiisraelitame tijhueyichihuaj. 
<span class="verse" id="JS8_31">31&#160;</span>Quichijqui senquistoc queja Moisés, itlatequipanojca TOTECO, tlanahuatijtoya para ma tijchihuaca. Quichijque nopa tlaixpamitl ica tetl tlen ax tlatectli queja ijcuilijtoc ipan nopa tlapohualistli tlen itlanahuatilhua Moisés. Huan nopa israelitame quimacaque TOTECO tlacajcahualistli tlatlatili ipan nopa tlaixpamitl huan nojquiya quimacaque tlacajcahualistli para ma onca tlayoltlalili ica Toteco. 
<span class="verse" id="JS8_32">32&#160;</span>Teipa iniixpa nochi israelitame Josué quiijcuilo ipan nopa tetl tlen ica quichijtoya nopa tlaixpamitl nopa tlanahuatili tlen Moisés quinmacatoya. 
<span class="verse" id="JS8_33">33&#160;</span>Huan nochi israelitame moquetzque iixpa icaxa TOTECO. Tlajco nopa israelitame ijcatoyaj iixmelac nopa caxa ica tepetl Gerizim iniica ininhuaya ininhuehue tlacajhua, inintlayacancahua, ininjueces huan nopa sequinoc altepetini ehuani tlen mocajque ininhuaya. Huan nopa seyoc tlajco israelitame ijcatoyaj iixmelac nese lado nopa caxa ica nopa tepetl Ebal iniica, ininhuaya ininhuehue tlacajhua, inintlayacancahua, ininjueces huan nopa sequinoc altepetini ehuani tlen mocajque ininhuaya. Huan nopa totajtzitzi tlen hualajque ipan nopa hueyi familia tlen levitame quihuicayayaj nopa caxa huan mocajque tlatlajco nopa israelitame. Quichiyayayaj para quintiochihuase nopa tlacame. Nochi elqui senquistoc queja Moisés, itlatequipanojca TOTECO, tlanahuatijtejqui huejcajquiya ma quichihuaca nopa totajtzitzi para ma quintiochihuaca nopa israelitame. </div>
<div class='p'>
<span class="verse" id="JS8_34">34&#160;</span>Huan teipa Josué quipojqui nochi nopa tlajtoli tlen nopa miyac tlanahuatili tlen TOTECO quinmacatoya. Quipojqui nochi tlatiochihualistli huan nochi tlatelchihualistli tlen ijcuilijtoc ipan nopa tlapohualistli tlen quipixqui itlanahuatilhua TOTECO. 
<span class="verse" id="JS8_35">35&#160;</span>Huan Josué ax quiiyocacajqui niyon se tlajtoli tlen quinahuati Moisés. Nochi quipojqui iniixpa nochi nopa israelitame tlen itztoyaj nopona. Huan ijcatoyaj nopona nochi israelitame ica sihuame, coneme huan nochi sequinoc altepetini ehuani tlen mocajque ininhuaya.  </div>
<div class='psalmlabel' id='JS9_0'> 9</div>
<div class='s'>Gabaón ehuani quincajcayajque israelitame </div>
<div class='p'>
<span class="verse" id="JS9_1">1&#160;</span>Huan nopa tlanahuatiani tlen itztoyaj ipan ne seyoc inaliyo atemitl Jordán para campa temo tonati quicajque tlen panoc ica altepetl Jericó pampa nochi tlacame tlen itztoyaj iteno nopa Hueyi Atl Mediterráneo huan hasta nopa tepetini tlen Líbano quimatque. Nopona itztoyaj nochi nopa tlanahuatiani tlen nopa heteos, amorreos, cananeos, ferezeos, heveos huan jebuseos. 
<span class="verse" id="JS9_2">2&#160;</span>Huan huajca nochi mosentilijque ica san se ininyolo para quitehuise Josué huan nopa israelitame. </div>
<div class='p'>
<span class="verse" id="JS9_3">3&#160;</span>Pero inijuanti tlen itztoyaj ipan altepetl Gabaón quicajque tlen Josué quinchihuilijtoya altepetini Jericó huan Hai, 
<span class="verse" id="JS9_4">4&#160;</span>huan pejque moilhuíaj quejatza huelis quincajcayahuase nopa israelitame para momanahuise. Huajca quicuique tlamantli tlen ayoc cuali para tlachihuase quej huejca hualayayaj. Quitlalijque huehue coxtali ininpani ininburrojhua. Huan quitlalijque cuetlax bolsas tlen nojquiya sosoltic tlen ipan quitectoyaj xocomeca atl. 
<span class="verse" id="JS9_5">5&#160;</span>Huan motlalilijque tecactli sosoltic huan coyontoc. Huan motlalilijque ininyoyohua tlen neltlantoc. Huan quihuicaque pantzi tlen pojyajtoya huan huactoc. 
<span class="verse" id="JS9_6">6&#160;</span>Huan ajsicoj campa Josué mocajcahuayaya ipan Gilgal huan quicamahuijque Josué huan nopa israelita tlayacanani. Quinilhuijque: </div>
<div class='p'>―Tojuanti tihualahuij nelhuejca. Tihualajtoque para ma timochihuaca tihuampome huan ma tijsencahuaca se tlajtolsencahuali para ax quema timotehuise. </div>
<div class='p'>
<span class="verse" id="JS9_7">7&#160;</span>Huan nopa israelitame quinnanquilijque nopa Gabaón ehuani: </div>
<div class='p'>―Nohueli nechca initztoque tohuaya huan queja nopa ax hueli imohuaya timocahuase para ax timotehuise. </div>
<div class='p'>
<span class="verse" id="JS9_8">8&#160;</span>Huan nopa Gabaón ehuani quinanquilijque Josué: </div>
<div class='p'>―Tojuanti timechtequipanose san tlapic. </div>
<div class='p'>Huan Josué quinilhui: </div>
<div class='p'>―¿Ajqueya imojuanti huan canque inhualahuij? </div>
<div class='p'>
<span class="verse" id="JS9_9">9&#160;</span>Huan tlananquilijque: </div>
<div class='p'>―Timotlatequipanojcahua tihualajtoque nelhuejca pampa tijcactoque tlen imoTECO Dios inmechchihuilijtoc. Tijcactoque tlen ihueyitilis huan nochi nopa tlanextilijcayotl tlen quichijqui ipan tlali Egipto. 
<span class="verse" id="JS9_10">10&#160;</span>Tijcactoque nochi tlen quinchihuili nopa ome inintlanahuatijcahua amorreos tlen itztoyaj ne seyoc inaliyo atemitl Jordán; Sehón nopa tlanahuatijquetl tlen Hesbón huan Og nopa tlanahuatijquetl tlen tlali Basán tlen mosehuiyaya para tlanahuatis ipan altepetl Astarot. 
<span class="verse" id="JS9_11">11&#160;</span>Huan yeca tohuehue tlacajhua huan nochi tlen itztoque ipan totlal techilhuijque ma tijcuica tlen monequi para ipan ojtli huan ma tihualaca timechitaquij. Quinequiyayaj ma timechilhuiquij para timechtequipanose san tlapic intla timohuampochihuase. 
<span class="verse" id="JS9_12">12&#160;</span>Huan ni topantzi tlen tijhualicaque noja totonic tijcuitejque ipan ojtli. Ama xiquitaca. Ya huactoc huan hasta pojyajtoc. 
<span class="verse" id="JS9_13">13&#160;</span>Ni cuetlax bolsas tlen ipan tijtejque xocomeca atl, nojquiya eltoya yancuic quema tijtemitijque huan ama ya tzayantoc. Nojquiya tlahuel tlantoc toyoyo huan totecac, pampa nelía huejca tinejnentoque. </div>
<div class='p'>
<span class="verse" id="JS9_14">14&#160;</span>Huan nopa israelitame huan Josué quiyecojque nopa tlacualistli tlen quihualicayayaj huan quinneltocaque nopa gabaonitame, pero ax quitlajtlanijque TOTECO achtohui tlaque ma quichihuaca. 
<span class="verse" id="JS9_15">15&#160;</span>Huajca Josué quichijqui se tlajtoli ininhuaya para mohuampochihuase huan quincahuilise ma itztoca. Huan yajaya huan nopa tlayacanca israelitame nojquiya quitestigojquetzque TOTECO para ax quinmictisquíaj. </div>
<div class='p'>
<span class="verse" id="JS9_16">16&#160;</span>Huan quema panotoya eyi tonali, nopa israelitame momacaque cuenta para nopa gabaonitame hualayayaj nechcatzi huan nelía itztoyaj ipan inintlal. 
<span class="verse" id="JS9_17">17&#160;</span>Huajca nopa israelitame yajque quintemotoj. Huan ica eyi tonali ajsitoj inialtepehua tlen eliyaya Gabaón, Cafira, Beerot huan Quiriat Jearim. 
<span class="verse" id="JS9_18">18&#160;</span>Pero nopa israelitame ax quinmictijque, pampa inintlayacancahua quitestigojquetztoyaj TOTECO Dios tlen tiisraelitame tijtequipanohuaj para ax tiquinmictisquíaj. </div>
<div class='p'>Yeca nopa israelitame pejque ininca camatij inintlayacancahua pampa cualanque ica nopa tlajtoli tlen quichijque. 
<span class="verse" id="JS9_19">19&#160;</span>Pero nopa tlayacanani quinilhuijque nopa israelitame: </div>
<div class='p'>―Tojuanti tijtestigojquetztoque TOTECO Dios tlen tijtequipanohuaj para ax tleno tiquinchihuilise, huan yeca ama ax tleno huelis tiquinchihuilise. 
<span class="verse" id="JS9_20">20&#160;</span>Monequi tiquincahuase pampa intla ax tijchihuase tlen tijtestigojquetzque TOTECO Dios, yajaya tlahuel cualanis tohuaya. </div>
<div class='p'>
<span class="verse" id="JS9_21">21&#160;</span>Huajca nopa tlayacanca israelita tlacame tlanahuatijque ma ax quinmictica nopa Gabaón ehuani pero ma quintequihuica queja cuajcuahuini huan asacani. Huan queja nopa quichijque. </div>
<div class='p'>
<span class="verse" id="JS9_22">22&#160;</span>Huan Josué quinnotzqui nopa gabaonitame huan quinilhui: </div>
<div class='p'>―¿Para tlen intechcajcayajque? Intechilhuijque para huejca imochajchaj, pero nelía nechcatzi inhualahuij. 
<span class="verse" id="JS9_23">23&#160;</span>Huajca pampa tlen inquichijtoque, Toteco Dios inmechtelchijtoc huan para nochipa intechtequipanose. Monequi incuatlapanase huan inasacase para itlaixpa ipan ichaj. </div>
<div class='p'>
<span class="verse" id="JS9_24">24&#160;</span>Huan quinanquilijque Josué: </div>
<div class='p'>―Nochi ya ni tijchijque pampa tijmatiyayaj intechmictisquíaj. Tijcajque para imoTECO Dios quinahuatijtoya Moisés ma inmechmaca ni tlali huan ma techtzontlamiltica nochi tlen tiitztoque nica. Huajca timajmahuiyayaj. 
<span class="verse" id="JS9_25">25&#160;</span>Pero tiitztoque momaco; xijchihua tlen más cuali tiquita. </div>
<div class='p'>
<span class="verse" id="JS9_26">26&#160;</span>Huajca Josué ax quincahuili nopa israelitame ma quinmictica nopa gabaonitame. 
<span class="verse" id="JS9_27">27&#160;</span>Pero quichijqui ma elica cuajcuahuini huan asacani para nopa israelitame huan para itlaixpa TOTECO. Huan hasta ama ya nopa quichihuaj nopa gabaonitame ipan nopa lugar campa TOTECO quitlapejpenijtoc para itlaixpa.  </div>
<div class='psalmlabel' id='JS10_0'> 10</div>
<div class='s'>Nopa israelitame quintlanque nopa amorreos </div>
<div class='p'>
<span class="verse" id="JS10_1">1&#160;</span>Huan quicajqui Adonisedec nopa tlanahuatijquetl tlen altepetl Jerusalén quejatza Josué quitlantoya altepetl Hai huan quimictijtoya itlanahuatijca. Huan momacac cuenta para quixolejqui nochi tlen eltoya ipan Hai san se queja quixolejqui nochi ipan altepetl Jericó huan quimicti itlanahuatijca. Nojquiya Tlanahuatijquetl Adonisedec quicajqui para nopa gabaonitame quichijtoyaj se tlajtoli ica nopa israelitame huan ama mocahuayayaj ininhuaya. Huajca nelía majmajqui. 
<span class="verse" id="JS10_2">2&#160;</span>Huan noja más majmajqui pampa quimatqui Gabaón nelía eliyaya se altepetl hueyi huan quipixqui chicahualistli queja nopa altepetini campa mosehuía se tlanahuatijquetl. Nojquiya altepetl Gabaón elqui más hueyi que altepetl Hai, huan nochi isoldados nelía mooquichmatiyayaj. 
<span class="verse" id="JS10_3">3&#160;</span>Yeca Tlanahuatijquetl Adonisedec quintitlanqui itlayolmelajcahua ma yaca quiitatij Tlanahuatijquetl Hoham ipan altepetl Hebrón, Tlanahuatijquetl Piream ipan altepetl Jarmut, Tlanahuatijquetl Jafía ipan altepetl Laquis huan Tlanahuatijquetl Debir ipan altepetl Eglón. Huan quinilhui: 
<span class="verse" id="JS10_4">4&#160;</span>“Xihualaca nica, xinechpalehuiquij tijtehuise altepetl Gabaón pampa inijuanti mohuampochijtoque ihuaya Josué huan nopa israelitame.” 
<span class="verse" id="JS10_5">5&#160;</span>Huan queja nopa ininsoldados nopa macuili tlanahuatiani tlen amorreos, (inijuanti elque nopa tlanahuatiani tlen Jerusalén, Hebrón, Jarmut, Laquis huan Eglón) mosansejcotilijque para quitehuise Gabaón. Huan yajque huan mocajcajque nechca nopa altepetl para quitehuitij. </div>
<div class='p'>
<span class="verse" id="JS10_6">6&#160;</span>Huajca nopa Gabaón ehuani quititlanilijque se amatl Josué campa itztoya ipan Gilgal huan quiyolmelajque: “Amo xitechtlahuelcahua tojuanti tlen timotlatequipanojcahua. Xihualaca nimantzi xitechpalehuiquij huan xitechmanahuiquij, pampa nochi nopa tlanahuatiani tlen quinnahuatíaj amorreos campa tlachiquiltipa mosentilijtoque para techtehuise.” </div>
<div class='p'>
<span class="verse" id="JS10_7">7&#160;</span>Huajca Josué quisqui tlen Gilgal ica nochi isoldados tlen más motemacayayaj. 
<span class="verse" id="JS10_8">8&#160;</span>Huan TOTECO quiilhui Josué: “Amo xiquinimacasi pampa na nimitzmactilis momaco. Huan axaca huelis mohuaya motlalis.” </div>
<div class='p'>
<span class="verse" id="JS10_9">9&#160;</span>Huan Josué nejnenqui nochi se yohual tlen Gilgal huan quinixtacahuito nopa amorreos. 
<span class="verse" id="JS10_10">10&#160;</span>Huan TOTECO quichijqui ma momajmatica iniixpa nopa israelitame huan ma cholojtehuaca. Huan quipalehui Josué ma quinmicti miyac ipan se hueyi tlatehuijcayotl nechca Gabaón. Teipa quichijqui para nopa israelitame ma quintojtocatiyaca ne sequinoc ipan nopa tlaixtemolis nechca altepetl Bet Horón. Huan quinpalehui noja ma quinmictijtiyaca nopa amorreos hasta nopa altepetini Azeca huan Maceda. 
<span class="verse" id="JS10_11">11&#160;</span>Huan quema nopa amorreos temoque nopa tlaixtemolis nechca Bet Horón para mochololtise tlen nopa israelitame, TOTECO quimajcajqui tesihuitl ininpani tlen elhuicac tlen eliyaya queja huejhueyi tetini. Huan TOTECO quinmicti más amorreos ica tesihuitl que israelitame quinmictijque ica ininmachete. </div>
<div class='p'>
<span class="verse" id="JS10_12">12&#160;</span>Huan quema TOTECO quinmactiliyaya nopa amorreos ininmaco israelitame, Josué quicamahui TOTECO iniixpa nopa israelitame huan quiijto: </div>
<div class='q'>“Ma moquetza tonati ipan nopa altepetl Gabaón. </div>
<div class='q'>Huan ma moquetza metztli ipan nopa tlamayamitl Ajalón.” </div>
<div class='q'>
<span class="verse" id="JS10_13">13&#160;</span>Huajca tonati huan metztli moquetzque, </div>
<div class='q'>hasta nopa israelitame quintlanque inincualancaitacahua. </div>
<div class='p'>Huan ya ni huan nochi tlen panoc ijcuilijtoc ipan nopa tlapohualistli Jaser. Huan tonati moquetzqui tlatlajco ipan elhuicactli huan quichixqui nechca se tonal para oncalaquisquía. 
<span class="verse" id="JS10_14">14&#160;</span>Ax quema oncatoya seyoc tonal queja nopa tonal, niyon ax quema oncas; pampa TOTECO quitlacaquili itlajtol se tlacatl. Huan TOTECO nelía tlatehuiyaya para nopa israelitame. </div>
<div class='p'>
<span class="verse" id="JS10_15">15&#160;</span>Teipa Josué huan nopa israelitame sampa yajque campa mocajcahuayayaj ipan Gilgal. </div>
<div class='p'>
<span class="verse" id="JS10_16">16&#160;</span>Huan ipan nopa tlatehuijcayotl nopa macuilti tlanahuatiani cholojque huan motlatijque ipan se mijca ostotl nechca altepetl Maceda. 
<span class="verse" id="JS10_17">17&#160;</span>Pero se acajya quiilhui Josué canque motlatiyayaj. 
<span class="verse" id="JS10_18">18&#160;</span>Huajca Josué tlanahuati: “Xijmimiloca huejhueyi tetini campa calajque ipan nopa mijca ostotl huan cuali xijtzacuaca. Teipa xiquincahuaca soldados nopona ma quimocuitlahuica para ax huelis quisase. 
<span class="verse" id="JS10_19">19&#160;</span>Pero imojuanti amo ximoquetzaca. Xiquintojtocatiyaca imocualancaitacahua huan xiquintehuica ica iniica. Amo xiquincahuilica ma calaquica ipan inialtepe, pampa imoTECO Dios inmechmactilijtoc imomaco.” </div>
<div class='p'>
<span class="verse" id="JS10_20">20&#160;</span>Huajca Josué ininhuaya nopa israelitame quintlanque nopa amorreos huan quinmictijque ipan se hueyi tlatehuijcayotl. San se ome cholojque huan motlatitoj ipan altepetini tlen tzactoya. 
<span class="verse" id="JS10_21">21&#160;</span>Huan nochi israelita soldados ajsique ica cuali campa itztoya Josué nechca Maceda campa mocajcajtoyaj. Huajca axaca motemacac para ininca camatis tlen fiero nopa israelitame. </div>
<div class='p'>
<span class="verse" id="JS10_22">22&#160;</span>Teipa Josué quiijto: “Xijtlapoca nopa mijca ostotl campa inquintzajque nopa macuilti tlanahuatiani huan techhualiquilica.” </div>
<div class='p'>
<span class="verse" id="JS10_23">23&#160;</span>Huajca nopa israelitame quinquixtijque tlen nopa mijca ostotl nopa macuilti tlanahuatiani; nopa tlanahuatijquetl tlen Jerusalén, Hebrón, Jarmut, Laquis huan Eglón. 
<span class="verse" id="JS10_24">24&#160;</span>Huan quema quinhualicaque iixpa Josué, quinnotzqui nochi nopa israelita soldados ma monechcahuica. Huan quinnahuati nopa tlayacanani tlen isoldados, quinilhui: “Xiquintlaliliquij imoicxi ininquechtla ni tlanahuatiani.” </div>
<div class='p'>Huan queja nopa quichijque. 
<span class="verse" id="JS10_25">25&#160;</span>Huajca Josué quinilhui: “Amo ximajmahuica niyon amo xiyolcuesihuica. Ximotetilica huan ximotemacaca pampa queja ni TOTECO quinchihuilis nochi imocualancaitacahua.” </div>
<div class='p'>
<span class="verse" id="JS10_26">26&#160;</span>Teipa Josué quinmicti nopa tlanahuatiani huan tlanahuati para sesen ma quicuahuiyonica ipan se cuahuitl. Huan queja nopa quincajque hasta quema tiotlaquixqui. 
<span class="verse" id="JS10_27">27&#160;</span>Huan quema calaquiyaya tonati, Josué tlanahuati ma quintemohuica nopa mijcatzitzi huan ma quintemaca ipan nopa ostotl tlen ipan motlatijtoyaj. Teipa quitzajque nopa mijca ostotl ica huejhueyi tetini huan queja nopa noja eltoc hasta ama. </div>
<div class='s'>Campa hueli tlatlanque israelitame </div>
<div class='p'>
<span class="verse" id="JS10_28">28&#160;</span>Ipan nopa tonal nojquiya Josué quitlanqui nopa altepetl Maceda huan quitlamixolejqui. Quinmachetejhui inintlanahuatijca huan nochi tlen itztoyaj nopona, huan axaca mocajqui itztoc. Quichihuili nopa tlanahuatijquetl ipan Maceda san se queja quichihuili nopa tlanahuatijquetl tlen altepetl Jericó. </div>
<div class='p'>
<span class="verse" id="JS10_29">29&#160;</span>Huan teipa Josué huan nopa israelitame quisque Maceda huan yajque altepetl Libna quitehuitoj. 
<span class="verse" id="JS10_30">30&#160;</span>Huan nojquiya TOTECO quinmactili nopa altepetl ihuaya itlanahuatijca. Huan quinmictijque nochi tlen itztoyaj nopona ica machete. Axaca mocajqui itztoc, huan quichihuilijque inintlanahuatijca san se queja quichijque ica nopa tlanahuatijquetl tlen Jericó. </div>
<div class='p'>
<span class="verse" id="JS10_31">31&#160;</span>Teipa Josué huan nopa israelitame quisque Libna huan quiyahualotoj altepetl Laquis para quitehuise. 
<span class="verse" id="JS10_32">32&#160;</span>Huan mostlaijqui TOTECO quinmactili altepetl Laquis huan nopa israelitame quinmachetejhuijque nochi tlen itztoyaj nopona queja quichijtoyaj ipan Libna. </div>
<div class='p'>
<span class="verse" id="JS10_33">33&#160;</span>Huan quema quitehuiyayaj Laquis, Tlanahuatijquetl Horam ipan altepetl Gezer hualajqui ica isoldados para quimanahuico nopa altepetl, pero Josué nojquiya quitlanqui ya ininhuaya nochi isoldados huan axaca quicajqui itztoc. </div>
<div class='p'>
<span class="verse" id="JS10_34">34&#160;</span>Huan quema Josué huan nopa israelita soldados tlen itztoyaj ihuaya quisque altepetl Laquis, quiyahualotoj altepetl Eglón para quitehuise. 
<span class="verse" id="JS10_35">35&#160;</span>Huan ipan nopa tonal quitlanque nopa altepetl huan quinmachetejhuijque nochi tlen nopona itztoyaj. Quintlamimictijque queja quichijtoyaj ica Laquis. </div>
<div class='p'>
<span class="verse" id="JS10_36">36&#160;</span>Teipa quistejque altepetl Eglón huan yajque altepetl Hebrón para quitehuitij. 
<span class="verse" id="JS10_37">37&#160;</span>Huan quitlanque nopa altepetl huan quimachetejhuijque nopa tlanahuatijquetl huan nochi tlacame tlen itztoyaj nopona huan ipan nochi pilaltepetzitzi nejnechca. Quichijtoyaj san se queja quichijtoyaj ica altepetl Eglón. Huan axaca mocajqui itztoc. </div>
<div class='p'>
<span class="verse" id="JS10_38">38&#160;</span>Teipa Josué huan nopa israelita soldados sampa yajque altepetl Debir para quitehuitij. 
<span class="verse" id="JS10_39">39&#160;</span>Huan quimachetejhuijque nopa tlanahuatijquetl huan nochi tlen itztoyaj ipan nopa altepetl huan ipan nochi ipilaltepehua. Huan axaca mocajqui itztoc ipan Debir pampa quintlamimictijque nochi queja quichijtoyaj ipan altepetl Hebrón huan Libna. </div>
<div class='p'>
<span class="verse" id="JS10_40">40&#160;</span>Queja nopa Josué quitlanqui nochi nopa tlali huan inintlanahuatijcahua. Ica norte quitlanqui campa nopa tlachiquiltipa, huan ica sur campa nopa huactoc tlali Neguev. Quitlanqui nopa tlamayan tlali campa temo tonati huan nopa tlaixtemolis ica campa quisa tonati. Nochi altepetini quintlamixolejqui huan nochi tlacame quintlamimicti. Axaca mocajqui itztoc queja technahuatijtoya TOTECO Dios tlen tiisraelitame tijtequipanohuaj. 
<span class="verse" id="JS10_41">41&#160;</span>Quintlamitlanqui huan moaxcati nochi nopa tlali tlen Cades Barnea ica sur hasta Gaza campa temo tonati, huan nochi nopa tlali tlen Gosén hasta altepetl Gabaón ica norte. 
<span class="verse" id="JS10_42">42&#160;</span>Nochi ya ni quichijqui ica se huelta pampa techtehuili TOTECO Dios tlen tiisraelitame tijtequipanohuaj. 
<span class="verse" id="JS10_43">43&#160;</span>Huan teipa Josué huan nochi israelita soldados sampa yajque campa mocajcajtoyaj ne sequinoc israelitame ipan tlali Gilgal.  </div>
<div class='psalmlabel' id='JS11_0'> 11</div>
<div class='s'>Josué quitlanqui Jabín huan tlen nechca mocajqui </div>
<div class='p'>
<span class="verse" id="JS11_1">1&#160;</span>Quema Tlanahuatijquetl Jabín ipan altepetl Hazor quimatqui ya nopa, tlatitlanqui ma quinyolmelahuatij miyac tlanahuatiani para ma mosentilica ica ininsoldados para san sejco ma quintehuitij israelitame. Quiyolmelajqui nopa tlanahuatijquetl Jobab tlen tlali Madón huan nojquiya nopa tlanahuatijquetl tlen Simrón huan tlen Acsaf. 
<span class="verse" id="JS11_2">2&#160;</span>Nojquiya quinyolmelajqui nochi nopa tlanahuatiani tlen itztoyaj ipan tepetini ica norte, huan campa tlamayantipa Arabá ica sur tlen nopa atemitl Cineret huan campa tepetini nejnechca Dor neca campa calaqui tonati. 
<span class="verse" id="JS11_3">3&#160;</span>Quinyolmelajqui nopa tlanahuatiani tlen nopa cananeos ica campa quisa tonati huan nopa sequinoc campa calaqui tonati. Nojquiya quinyolmelajqui nopa tlanahuatiani tlen nopa amorreos, heteos, ferezeos huan jebuseos tlen itztoque campa tepetini huan nopa tlanahuatijquetl tlen nopa heveos tlen itztoque ipan itlaixtemolis tepetl Hermón ipan tlali Mizpa. </div>
<div class='p'>
<span class="verse" id="JS11_4">4&#160;</span>Huan nochi ni tlanahuatiani quisque ica ininsoldados huan ica miyac tlatehuijca carros huan tlahuel miyac cahuayojme. Itztoyaj tlahuel miyac soldados hasta axaca hueliyaya quinpohua pampa nesiyayaj queja imiyaca xali iteno hueyi atl. 
<span class="verse" id="JS11_5">5&#160;</span>Nochi inijuanti mosentilijque huan mocajque nechca nopa ameli tlen itoca Merom para quintehuise israelitame. </div>
<div class='p'>
<span class="verse" id="JS11_6">6&#160;</span>Pero TOTECO quiilhui Josué: “Amo xiquinimacasi pampa mostla queja ama ni hora na ya nimechmictilijtos nochi inijuanti. Huan inquitequise se iniicxitlalo inincahuayos para ax motlalose huan inquitlatise inintlatehuijca carros.” </div>
<div class='p'>
<span class="verse" id="JS11_7">7&#160;</span>Huajca Josué huan nochi isoldados quinixtacatehuitoj nechca atemitl Merom huan pejque quintehuíaj. 
<span class="verse" id="JS11_8">8&#160;</span>Huan TOTECO quintemactili ininmaco nopa israelitame, huan quintehuijque huan quintojtocatiyajque hasta nopa Hueyi Altepetl Sidón huan hasta Misrefot Maim. Huan para campa quisa tonati quintepotztocaque hasta nopa Tlamayamitl tlen Mizpa, huan niyon se ax mocajqui itztoc. 
<span class="verse" id="JS11_9">9&#160;</span>Huan Josué quichijqui queja TOTECO tlanahuatijtoya huan quitejque se iniicxitlalo inincahuayos huan quintlati inintlatehuijca carros. </div>
<div class='p'>
<span class="verse" id="JS11_10">10&#160;</span>Teipa quema sampa yohuiyaya Josué ichaj, quitlanqui altepetl Hazor, huan quimicti itlanahuatijca. (Achtohui altepetl Hazor elqui tlen quipixqui tequiticayotl ica nochi sequinoc altepetini ipan nochi ni tlaltini.) 
<span class="verse" id="JS11_11">11&#160;</span>Huan quinmicti ica machete nochi tlen nopona itztoyaj huan quitlatijque nopa altepetl. 
<span class="verse" id="JS11_12">12&#160;</span>Huan teipa Josué quintehuijqui nochi nopa altepetini tlen iniaxcahua nopa tlanahuatiani tlen mosentilijtoyaj para tlatehuise. Quintlanqui nopa altepetini huan quinmicti nochi tlen itztoyaj nopona queja tlanahuati Moisés, itlatequipanojca TOTECO, huejcajquiya ma quichihuaca. 
<span class="verse" id="JS11_13">13&#160;</span>Pero nopa israelitame ax quitlatijque niyon se altepetl tlen quichijtoyaj ipan tetl. San Hazor, quena, quitlatijque. 
<span class="verse" id="JS11_14">14&#160;</span>Quintlamimictijque tlen itztoyaj ipan nopa altepetini huan moaxcatijque nochi tlapiyalime huan tlamantli tlen oncayaya. Niyon se tlacatl ax mocajqui itztoc. </div>
<div class='s'>Josué quichijqui tlen Moisés quinahuati </div>
<div class='p'>
<span class="verse" id="JS11_15">15&#160;</span>Nochi tlanahuatili tlen TOTECO quinahuatijtoya Moisés ma quichihuaca, Moisés quipanoltijtoya ica Josué para ma quichihua. Huan senquistoc nochi nopa tlanahuatil Josué quichijqui. Josué ax quiiyocacajqui niyon se tlanahuatili tlen TOTECO quinahuatijtoya Moisés. 
<span class="verse" id="JS11_16">16&#160;</span>Huan Josué quitlanqui nochi nopa tlali campa hueli. Quitlanqui nopa tlali campa tepetini, campa huactoc tlali Neguev, nochi tlali Gosén, nochi nopa tlamayamitl nechca atl, nochi tlali Arabá, huan nochi nopa tepetini huan tlamayantipa tlen ama eltoc ipan tlali Israel. 
<span class="verse" id="JS11_17">17&#160;</span>Mocuilijtoyaj inintlal ica inepa tlen pehua ipan tepetl Halac nechca Seir ica sur huan yohui hasta Baal Gad ipan nopa Tlamayamitl Líbano ica norte tlen mocahua itzintla tepetl Hermón. Huan Josué quinitzqui huan quinmicti nochi tlanahuatiani ipan nopa tlali, 
<span class="verse" id="JS11_18">18&#160;</span>yonque huejcajqui para quintehuijtinenqui. 
<span class="verse" id="JS11_19">19&#160;</span>San ica nopa heveos tlen altepetl Gabaón quichijque se tlajtoli, pero nochi sequinoc heveos quinmictijque. 
<span class="verse" id="JS11_20">20&#160;</span>Pampa TOTECO quinyoltetili inincualancaitacahua para ma motochonchihuaca huan ma quintehuitij nopa israelitame. Huan teipa nopa israelitame quintzontlamiltijque huan ax quipixque ininyolo ininhuaya queja TOTECO quinahuatijtoya Moisés ma quichihuaca. </div>
<div class='p'>
<span class="verse" id="JS11_21">21&#160;</span>Ipan nopa tonali Josué yajqui quintzontlamiltito nopa tlacame huejcapantique tlen eliyayaj iteipa ixhuihua Anac huan itztoyaj ipan tepetl Hebrón, Debir, Anab huan ipan nochi tepetini campa ama tlali Judá huan tlali Israel. Quinmicti huan quinxolehuili inialtepehua. 
<span class="verse" id="JS11_22">22&#160;</span>Huan queja nopa ax mocajqui niyon se huejcapantic tlacatl ipan inintlal nopa israelitame. San, quena, sequin mocajque ipan tlali Gaza, Gat huan Asdod. 
<span class="verse" id="JS11_23">23&#160;</span>Huajca queja nopa Josué quitlanqui nochi nopa tlali queja TOTECO quiilhuijtoya Moisés. Huan Josué quinmajmacac nopa israelitame nopa tlali para iniaxca queja TOTECO quiijto. Quinmajmacac sesen tlen nopa hueyi familias queja imiyaca iteipa ixhuihua. Huan teipa, quena, oncac tlasehuilistli ipan nopa tlali huan ayoc oncac tlatehuijcayotl.  </div>
<div class='psalmlabel' id='JS12_0'> 12</div>
<div class='s'>Nopa tlanahuatiani tlen quintlanqui Moisés </div>
<div class='p'>
<span class="verse" id="JS12_1">1&#160;</span>Ipan ne seyoc inaliyo atemitl Jordán, Moisés quinyacantoya nopa israelitame ma quintlanica Sehón, inintlanahuatijca amorreos tlen itztoya ipan altepetl Hesbón, huan Og, nopa tlanahuatijquetl tlen altepetl Basán. Yeca quitlanque nopa tlali tlen nopa tlamayamitl Arnón huan tlen nochi nopa tlamayamitl nechca atemitl Jordán hasta nopa tepetl Hermón ipan norte. </div>
<div class='p'>
<span class="verse" id="JS12_2">2&#160;</span>Huan Sehón tlen elqui tlanahuatijquetl tlen nopa amorreo tlacame quinahuatiyaya nopa tlajco tlen tlali Galaad tlen mocajqui ipan sur. Nopa tlali mocajqui tlajco nopa tlamayamitl nopa atemitl Jaboc ica norte huan nopa tlamayamitl tlen atemitl Aroer ipan sur. Nopa atemitl Jaboc elqui ininnepa inintlal nopa amonitame. Huan ica sur, pero quentzi más para campa quisa tonati, inepantipa Sehón ajsic hasta nopa altepetl Aroer ipan iteno nopa tlamayamitl Arnón. Huan ica sur, pero quentzi más para campa temo tonati inepa ajsic hasta nopa altepetl ipan nopa tlamayamitl tlen atemitl Arnón tlen mocahua tlatlajco altepetl Aroer huan nopa Hueyi Atl Mictoc. 
<span class="verse" id="JS12_3">3&#160;</span>Inepa Tlanahuatijquetl Sehón ica campa temo tonati elqui nopa tlamayamitl nechca atemitl Jordán tlen pejqui ica norte ipan nopa hueyi mantoc atl tlen itoca Cineret huan ontlami ica sur campa nopa Hueyi Atl Mictoc. Nojquiya mocajqui ipan itlal Tlanahuatijquetl Sehón nopa tlali tlen pejqui ica nopa Hueyi Atl Mictoc huan yajqui para campa quisa tonati hasta altepetl Bet Jesimot tlen mocahua itzintla tepetl Pisga. </div>
<div class='p'>
<span class="verse" id="JS12_4">4&#160;</span>Huan Moisés huan nopa israelitame nojquiya quitlanque Og, nopa tlanahuatijquetl tlen Basán. Tlanahuatijquetl Og elqui iyojtzi tlen nopa huejcapantique tlacame tlen inintoca refaitame. Huan yajaya mosehui para tlanahuatis ipan altepetini Astarot huan Edrei. 
<span class="verse" id="JS12_5">5&#160;</span>Huan itlal Og quipixqui nopa tepetl Hermón, Salca, huan nochi nopa tlali Basán. Huan itlal yajqui hasta inepantipa Gesur huan Maaca campa temo tonati, huan ica sur quipixqui tlajco tlali Galaad campa inepantipa quiajsic itlal Sehón tlen achtohui eliyaya tlanahuatijquetl ipan altepetl Hesbón. </div>
<div class='p'>
<span class="verse" id="JS12_6">6&#160;</span>Moisés ihuaya nopa israelitame quintlantoyaj ni tlanahuatiani, huan Moisés quinmacac ni tlaltini nochi iteipa ixhuihua Rubén, Gad, huan tlajco iteipa ixhuihua Manasés. </div>
<div class='s'>Nopa tlanahuatiani tlen quintlanqui Josué </div>
<div class='p'>
<span class="verse" id="JS12_7">7&#160;</span>Huan Josué huan nopa israelitame quintlanque ni tlanahuatiani tlen nimitzilhuis tlen itztoyaj ipan tlaltini tlen nopa atemitl Jordán hasta campa calaqui tonati. (Ni tlali pejtehua Baal Gad ipan Itlamaya Líbano huan ontlantoc ipan tepetl Halac tlen tlejco hasta tepetl Seir.) Huan Josué quinmajmacac israelitame ni tlali queja ininmiyaca iteipa ixhuihua tlen sesen hueyi familia quipixqui. 
<span class="verse" id="JS12_8">8&#160;</span>Ni tlali quipixqui nopa tepetini, nopa tlamayamitl nechca atemitl Jordán, nopa Arabá, nopa tlaixtemolis, nopa huactoc tlali campa ax tleno eli huan nopa Neguev. Ni tlaltini eltoya iniaxca nopa heteos, amorreos, cananeos, ferezeos, heveos huan jebuseos. </div>
<div class='q'>
<span class="verse" id="JS12_9">9&#160;</span>Nopa tlanahuatiani tlen Josué huan nopa israelitame quintlanque elque nopa tlanahuatiani tlen ni altepetini: </div>
<div class='q'>Jericó, Hai tlen eltoya nechca Betel, </div>
<div class='q'>
<span class="verse" id="JS12_10">10&#160;</span>Jerusalén, Hebrón, </div>
<div class='q'>
<span class="verse" id="JS12_11">11&#160;</span>Jarmut, Laquis, </div>
<div class='q'>
<span class="verse" id="JS12_12">12&#160;</span>Eglón, Gezer, </div>
<div class='q'>
<span class="verse" id="JS12_13">13&#160;</span>Debir, Geder, </div>
<div class='q'>
<span class="verse" id="JS12_14">14&#160;</span>Horma, Arad, </div>
<div class='q'>
<span class="verse" id="JS12_15">15&#160;</span>Libna huan Adulam, </div>
<div class='q'>
<span class="verse" id="JS12_16">16&#160;</span>Maceda, Betel, </div>
<div class='q'>
<span class="verse" id="JS12_17">17&#160;</span>Tapúa, Hefer, </div>
<div class='q'>
<span class="verse" id="JS12_18">18&#160;</span>Afec, Sarón, </div>
<div class='q'>
<span class="verse" id="JS12_19">19&#160;</span>Madón, Hazor, </div>
<div class='q'>
<span class="verse" id="JS12_20">20&#160;</span>Simron Merón, Acsaf, </div>
<div class='q'>
<span class="verse" id="JS12_21">21&#160;</span>Taanac, Meguido, </div>
<div class='q'>
<span class="verse" id="JS12_22">22&#160;</span>Cedes, Jocneam ipan Carmelo, </div>
<div class='q'>
<span class="verse" id="JS12_23">23&#160;</span>Dor ipan tlali Dor, </div>
<div class='q'>Goim ipan tlali Gilgal, </div>
<div class='q'>
<span class="verse" id="JS12_24">24&#160;</span>huan nojquiya nopa tlanahuatijquetl ipan altepetl Tirsa. </div>
<div class='p'>Elque 31 tlanahuatiani para nochi tlen Josué huan nopa israelitame quintlanque.  </div>
<div class='psalmlabel' id='JS13_0'> 13</div>
<div class='s'>Nopa tlaltini tlen polihui quitlanise israelitame </div>
<div class='p'>
<span class="verse" id="JS13_1">1&#160;</span>Huan quema Josué ya eliyaya huehuentzi, TOTECO quiilhui: “Ta ya tihuehuentzi huan noja mocahua miyac tlaltini para inquitlanise. Ya ni tlen polihui: </div>
<div class='q'>
<span class="verse" id="JS13_2">2&#160;</span>“Nochi inintlal nopa filisteos, nochi inintlal nopa gesureos, 
<span class="verse" id="JS13_3">3&#160;</span>nochi nopa tlali tlen ama iniaxca nopa cananeos tlen pehua campa temo tonati ica atemitl Sihor ipan inepantipa tlali Egipto huan ica norte yohui hasta inepantipa tlali Ecrón. Nojquiya polihui nopa macuili altepetini tlen nopa filisteos: Gaza, Asdod, Ascalón, Gat huan Ecrón. Huan ica sur polihui nopa tlali tlen nopa aveos, 
<span class="verse" id="JS13_4">4&#160;</span>huan ica sur, nochi inintlal cananeos ica nopa altepetl Mehara tlen nelía eliyaya iniaxca nopa sidonios huan nochi nopa tlali ica norte hasta Afec campa inepa inintlal nopa amorreos. 
<span class="verse" id="JS13_5">5&#160;</span>Nojquiya polihui inintlal nopa giblitame ica nochi tlali Líbano para campa quisa tonati. Nopa tlali pehua ica altepetl Baal Gad itzintla tepetl Hermón huan yohui hasta campa se hueli calaqui ipan Hamat ica norte. </div>
<div class='p'>
<span class="verse" id="JS13_6">6&#160;</span>“Nojquiya polihui nochi inintlal nopa sidonios tlen itztoque ipan nopa tepetini tlatlajco Líbano huan Misrefotmaim. </div>
<div class='p'>“Na niquintojtocas nochi ni tlacame imoixpa inisraelitame. Huajca monequi nojquiya inmoilhuise quejatza inquinmajmacase nochi ni tlaltini queja nimitznahuatijtoc. 
<span class="verse" id="JS13_7">7&#160;</span>Xijxelo ni tlali ica nopa chicnahui huejhueyi familias tlen aya quiselijtoque tlali huan ica ne seyoc tlajco nopa hueyi familia Manasés tlen ax quiselijtoc.” </div>
<div class='s'>Inintlal Manasés, Rubén huan Gad </div>
<div class='p'>
<span class="verse" id="JS13_8">8&#160;</span>Nopa hueyi familia Rubén huan Gad, huan tlajco nopa hueyi familia Manasés ya quiselijque inintlal pampa Moisés, itlatequipanojca TOTECO, quinmacac nopa tlali tlen quintocarohua nopona ipan ne inaliyo atemitl Jordán para campa quisa tonati. </div>
<div class='q'>
<span class="verse" id="JS13_9">9&#160;</span>Inintlal ajsi ica sur huan campa quisa tonati hasta altepetl Aroer iteno nopa atemitl Arnón. Nojquiya quipiya nopa altepetl tlatlajco nopa tlamayamitl Arnón, huan quipiya nochi nopa tlamayamitl tlen altepetl Dibón campa sur hasta altepetl Medeba más ica norte. 
<span class="verse" id="JS13_10">10&#160;</span>Huan inintlal ajsi ica campa quisa tonati hasta ininnepantipa Amón. Inintlal quipiya nochi nopa altepetini tlen nopa Tlanahuatijquetl Sehón tlen nopa amorreos quinnahuati tlen campa mosehui para tlanahuatis ipan altepetl Hesbón. 
<span class="verse" id="JS13_11">11&#160;</span>Nopa tlali nojquiya quipiya Galaad, inintlal nopa gesureos huan maacateos. Quipiya nochi nopa tepetl Hermón huan nochi tlali Basán tlen ontlantoc hasta Salca, 
<span class="verse" id="JS13_12">12&#160;</span>huan nochi itlanahuatilis Og, nopa tlanahuatijquetl tlen tlali Basán tlen mosehui para tlanahuatis ipan altepetl Astarot huan Edrei. (Huan Og eliyaya nopa iyojtzi huejcapantic refaita tlacatl tlen mocajqui pampa Moisés quintehuijtoya huan quinmictijtoya.) 
<span class="verse" id="JS13_13">13&#160;</span>Pero nopa israelitame ax quintojtocaque nopa gesureos huan maacateos, huan yeca inijuanti itztoque ininhuaya israelitame hasta ama. </div>
<div class='s'>Inintlal iteipa ixhuihua Leví </div>
<div class='p'>
<span class="verse" id="JS13_14">14&#160;</span>Quema quinmajmacayaya nopa huejhueyi familias inintlal, ax tleno quiselijque iteipa ixhuihua Leví. Monequiyaya nopa levitame quiselisquíaj nochi nopa tlacajcahualistli tlatlatili tlen israelitame quitencahuasquíaj iixpa TOTECO Dios. Huan TOTECO quinahuati para nopa tlacajcahualistli elisquía iniaxca ipatlaca se tlali. </div>
<div class='s'>Inintlal iteipa ixhuihua Rubén </div>
<div class='p'>
<span class="verse" id="JS13_15">15&#160;</span>Ya ni nopa tlali tlen Moisés quimacac nopa hueyi familia Rubén queja imiyaca itlacajhua. </div>
<div class='q'>
<span class="verse" id="JS13_16">16&#160;</span>Quinmacac nopa tlali tlen pehua altepetl Aroer ipan iteno nopa tlamayamitl Arnón, huan nopa altepetl tlen eltoc tlatlajco nopa tlamayamitl ihuaya nochi nopa tlamayamitl nechca Medeba. 
<span class="verse" id="JS13_17">17&#160;</span>Huan inintlal quipiya altepetl Hesbón huan nochi pilaltepetzitzi tlen eltoc ipan nopa tlamayamitl. Nopa pilaltepetzitzi eliyaya Dibón, Bamot Baal, Bet Baal Meón, 
<span class="verse" id="JS13_18">18&#160;</span>Jahaza, Cademot, Mefaat, 
<span class="verse" id="JS13_19">19&#160;</span>Quiriataim, Sibma huan Zaret Sahar tlen mocahua ipan nopa tepetl ipan nopa hueyi tlamayamitl. 
<span class="verse" id="JS13_20">20&#160;</span>Inintlal nojquiya quipiya altepetini: Bet Peor, Bet Jesimot, nopa tlaixtemolis ipan tepetl Pisga, 
<span class="verse" id="JS13_21">21&#160;</span>huan nochi nopa altepetini tlen eltoc ipan tlamayamitl. Huan quipiya nochi itlanahuatilis Sehón inintlanahuatijca nopa amorreos tlen mosehui para tlanahuatis ipan altepetl Hesbón. Moisés quintlantoya Sehón huan nopa tlayacanani ipan Madián tlen itztoyaj ipan itlal huan quipalehuiyayaj. Inintoca eliyaya Eví, Requem, Zur, Hur huan Reba. 
<span class="verse" id="JS13_22">22&#160;</span>Nojquiya nopa israelitame quimictijque Balaam, nopa tetonal tlachilijquetl tlen elqui icone Beor. 
<span class="verse" id="JS13_23">23&#160;</span>Huan nochi nopa tlali tlen quiseli nopa hueyi familia Rubén tlanqui campa iteno atemitl Jordán. Huan quiselijque nopa altepetini huan pilaltepetzitzi tlen mocajqui ipan nopa tlali nopa familias tlen iteipa ixhuihua Rubén. </div>
<div class='s'>Inintlal iteipa ixhuihua Gad </div>
<div class='p'>
<span class="verse" id="JS13_24">24&#160;</span>Ya ni nopa tlali tlen Moisés quimacac nopa hueyi familia Gad queja ininmiyaca itlacajhua. </div>
<div class='q'>
<span class="verse" id="JS13_25">25&#160;</span>Quimacac altepetl Jazer, huan nochi nopa altepetini ipan tlali Galaad huan tlajco inintlal nopa amonitame tlen ajsic hasta nopa seyoc altepetl Aroer tlen mocahua nechca altepetl Rabá pero quentzi más para campa quisa tonati. 
<span class="verse" id="JS13_26">26&#160;</span>Huan nojquiya quiselijque nopa tlali tlen pejqui ipan altepetl Hesbón huan yajqui hasta altepetini Ramat Mizpa huan Betonim, huan tlen pehua ica altepetl Mahanaim huan yohui hasta inepa Debir. 
<span class="verse" id="JS13_27">27&#160;</span>Huan ipan nopa tlamayamitl nechca atemitl Jordán nopa hueyi familia Gad nojquiya quiselijque altepetini Bet Aram, Bet Nimra, Sucot, Zafón huan nopa tlali tlen mocahuayaya tlen eliyaya iaxca Sehón, nopa tlanahuatijquetl ipan altepetl Hesbón. Huan inintlal Gad ica campa temo tonati ajsic hasta iteno atemitl Jordán huan yajqui ica norte hasta nopa mantoc atl Cineret. 
<span class="verse" id="JS13_28">28&#160;</span>Nochi ni altepetini ica ininpilaltepetzitzi quintocaro nopa familias tlen itztoyaj iteipa ixhuihua Gad. </div>
<div class='s'>Inintlal nopa tlajco iteipa ixhuihua Manasés </div>
<div class='p'>
<span class="verse" id="JS13_29">29&#160;</span>Huan ya ni nopa tlali tlen Moisés quimacac nopa tlajco hueyi familia Manasés queja imiyaca ifamilias. </div>
<div class='q'>
<span class="verse" id="JS13_30">30&#160;</span>Quintocaro nochi nopa tlali tlen achtohui eliyaya iaxca Tlanahuatijquetl Og ipan tlali Basán. Inintlal pejqui ica altepetl Mahanaim huan quipixqui nochi setenta pilaltepetzitzi tlen Jair achtohuiya quitlantoya ipan tlali Basán. 
<span class="verse" id="JS13_31">31&#160;</span>Nojquiya quipixqui tlajco tlali Galaad huan nopa altepetini Astarot huan Edrei campa mosehui Tlanahuatijquetl Og para tlanahuatis. Nochi ni tlali elqui iniaxca iteipa ixhuihua Maquir tlen elqui icone Manasés huejcajquiya huan quinmajmacac queja ininmiyaca ininfamilias. </div>
<div class='p'>
<span class="verse" id="JS13_32">32&#160;</span>Huajca nochi ya ni nopa tlaltini tlen Moisés temacac ipan itlamayantipa tlali Moab ipan iteno atemitl Jordán campa quisa tonati imelac Jericó ipan seyoc inali. 
<span class="verse" id="JS13_33">33&#160;</span>Pero Moisés ax quinmacac iteipa ixhuihua Leví niyon se inintlal. Pero ipatlaca se inintlal quinilhui quintocarohua para quiselise TOTECO toDIOS tiisraelitame queja iniaxca huan ax tlali.  </div>
<div class='psalmlabel' id='JS14_0'> 14</div>
<div class='s'>Quinxejxelhuilijque nopa tlali ipan Canaán </div>
<div class='p'>
<span class="verse" id="JS14_1">1&#160;</span>Ya ni nopa tlaltini ipan tlali Canaán tlen quinxejxelhuilijque nopa israelitame ipan nopa chicnahui huan tlajco huejhueyi familias tlen aya quiseliyayaj tlen quintocarohua. Huan Josué, nopa hueyi totajtzi Eleazar, huan nopa tlayacanquetl ipan sesen hueyi familia quipixque nopa tequitl para quinmajmacase nopa tlali. 
<span class="verse" id="JS14_2">2&#160;</span>Achtohui mahuiltijque ica piltetzitzi huan ica ya nopa TOTECO quinexti tlaque hueyi familia quiselisquía sesen tlali, pampa queja nopa TOTECO quinahuatijtoya Moisés ma quichihua. 
<span class="verse" id="JS14_3">3&#160;</span>Huan ipan seyoc inaliyo atemitl Jordán para campa quisa tonati, Moisés ya quinmacatoya tlali nopa huejhueyi familias Rubén huan Gad huan tlajco nopa hueyi familia Manasés. Pero nopa levitame ax quinmacac tlali. 
<span class="verse" id="JS14_4">4&#160;</span>Pampa José quipixqui ome itelpocahua huejcajquiya tlen inintoca Manasés huan Efraín, huan inijuanti mochijque ome huejhueyi familias ipatlaca iteipa ixhuihua Leví tlen ax quinpojqui ininhuaya nopa 12 huejhueyi familias. Huan nopa tlayacanani ax quinmacaque iteipa ixhuihua Leví se tlali. San quinmacaque altepetini para ipan itztose ica quentzi potreros nechca para quiniscaltise tlapiyalime. 
<span class="verse" id="JS14_5">5&#160;</span>Huajca nopa israelitame quixelojque nopa tlali queja TOTECO quinahuatijtoya Moisés. </div>
<div class='s'>Caleb tlajtlanqui se itlal </div>
<div class='p'>
<span class="verse" id="JS14_6">6&#160;</span>Se tonal sequin iteipa ixhuihua Judá yajque campa Josué ipan Gilgal. Huan se tlen inijuanti tlen itoca Caleb tlen elqui itelpoca Jefone huan iixhui Cenez quiilhui Josué: “Xiquilnamiqui tlen TOTECO quiilhui Moisés ipan Cades Barnea tlen ta huan na. 
<span class="verse" id="JS14_7">7&#160;</span>Na nijpiyayaya 20 xihuitl quema Moisés nechtitlanqui Cades Barnea ma tijtlachilitij nopa tlali tlen TOTECO techmacasquía. Huan quema sampa nihualajqui, niquilhui tlen nijmatqui ipan noyolo para melahuac. 
<span class="verse" id="JS14_8">8&#160;</span>Pero inijuanti tlen yajque nohuaya quichijque ma momajmatica nopa tlacame. Quinilhuijque ax huelis tijtlanise. Pero na nijtoquili TOTECO Dios ica nochi noyolo. 
<span class="verse" id="JS14_9">9&#160;</span>Huajca Moisés quitestigojquetzqui TOTECO huan nechilhui: ‘Nochi nopa tlali tlen ipan tinejnentoc elis moaxca ta huan moixhuihua para nochipa, pampa timotemachi ipan TOTECO Dios ica nochi moyolo.’ </div>
<div class='p'>
<span class="verse" id="JS14_10">10&#160;</span>“Queja nopa nechilhui. Ya nopa quipiya 45 xihuitl. Huan queja quiijto TOTECO nechcahuilijtoc ma niitzto nochi nopa xihuitl quema tiisraelitame tinemiyayaj ipan huactoc tlali huan hasta ama. Huan ama xiquita, ya nijpixtoc 85 xihuitl. 
<span class="verse" id="JS14_11">11&#160;</span>Huan noja nijpiya chicahualistli queja quema Moisés nechtitlanqui ma nijtlachiliti ni tlali. Huan noja hueli ninejnemi cuali huan nitlatehuía queja ipan nopa tonal. 
<span class="verse" id="JS14_12">12&#160;</span>Huajca nimitztlajtlanía, xinechmaca nopa tepeyo tlen TOTECO nechilhui nechmacasquía ipan nopa tonal. Tiquilnamiqui nepa tiquinpantijque iixhuihua nopa huejcapantic tlacatl Anac. Huan nopona oncac huejhueyi altepetini tlen tzactoc ica tepamitl cuali tlachijchihuali, pero intla TOTECO nechpalehuis, niquintojtocas queja ya techilhuijtoc ma tijchihuaca.” </div>
<div class='p'>
<span class="verse" id="JS14_13">13&#160;</span>Huajca Josué quitiochijqui Caleb, huan quimacac nopa altepetl Hebrón para elis iaxca huan iniaxca iteipa ixhuihua. 
<span class="verse" id="JS14_14">14&#160;</span>Yeca nopa tlali eltoc iaxca Caleb huan iteipa ixhuihua hasta ama, pampa ica nochi iyolo Caleb quitoquili TOTECO Dios tlen tiisraelitame tijtequipanohuaj. 
<span class="verse" id="JS14_15">15&#160;</span>Achtohui Hebrón itoca eliyaya Quiriat Arba (Quiriat Arba quinequi quiijtos Ialtepe Arba), pampa Arba elqui nopa tlacatl tlen más hueyi ipan nopa anaceo tlacame. </div>
<div class='p'>Huan tlanqui nochi tlatehuijcayotl, huan oncac tlasehuilistli ipan nopa tlali.  </div>
<div class='psalmlabel' id='JS15_0'> 15</div>
<div class='s'>Inintlal iteipa ixhuihua Judá </div>
<div class='p'>
<span class="verse" id="JS15_1">1&#160;</span>Ya ni nopa tlali tlen TOTECO quinexti ipan nopa sorteo ma quimacaca nopa hueyi familia Judá. Inintlal pejqui ica campa quisa tonati ica inepa tlali Edom huan quipano nopa huactoc tlali Zin ica sur. </div>
<div class='q'>
<span class="verse" id="JS15_2">2&#160;</span>Quiijtosnequi ininnepa Judá ica sur pejqui ica nopa Hueyi Atl Mictoc campa inaliyo ica sur, 
<span class="verse" id="JS15_3">3&#160;</span>huan yohui quentzi más ica sur ipan nopa tlaixtemolis Acrabim, huan quipano nopa huactoc tlali Zin hasta ica sur tlen Cades Barnea huan hasta Hezrón. Teipa ininnepa tlejco hasta Adar huan teipa tlayahualohua hasta Carca. 
<span class="verse" id="JS15_4">4&#160;</span>Tlen nopona ininnepa Judá yohui hasta Asmón huan hasta nopa atlajtli tlen Egipto huan quitoquilía hasta nopa hueyi atl tlen itoca Mediterráneo. Ya ni ininnepa ica sur. </div>
<div class='q'>
<span class="verse" id="JS15_5">5&#160;</span>Huan ininnepa Judá ica campa quisa tonati eltoc iteno nopa Hueyi Atl Mictoc queja yohui ica norte hasta campa atemitl Jordán calaqui ipan Hueyi Atl Mictoc. </div>
<div class='q'>Nopona campa calaqui ne atemitl pejtehua ininnepa ica norte. 
<span class="verse" id="JS15_6">6&#160;</span>Teipa ininnepa tlejco hasta Bet Hogla huan pano ica norte tlen Bet Arabá, huan teipa yohui campa eltoc nopa tetl tlen iaxca eliyaya Bohán, icone Rubén. 
<span class="verse" id="JS15_7">7&#160;</span>Teipa nopa nepamitl tlejco ipan nopa tlamayamitl Acor hasta altepetl Debir, huan teipa yohui ica norte hasta sampa ajsi ipan Gilgal imelac nopa tlaixtemolis Adumín tlen mocahua ica sur tlen nopa atlajtli. Teipa nopa nepamitl pano campa meya nopa atl campa itoca En Semes huan yohui hasta Rogel. 
<span class="verse" id="JS15_8">8&#160;</span>Huan tlen nopona ininnepa pano ipan nopa tlamaya Benhinom tlen mocahua ica sur tlen nopa tlaixtemolis nechca Jebús. (Jebús ama itoca Jerusalén.) Teipa tlejco nopa nepamitl para campa temo tonati hasta itzonixco nopa tepetl ipan tlamaya Hinom huan yohui ica norte ipan tlamaya Refaim hasta itlamiya. 
<span class="verse" id="JS15_9">9&#160;</span>Huan tlen itzonixco nopa tepetl ininnepa Judá yohui huijcoltic hasta campa meya nopa Atl tlen Neftoa. Teipa yohui hasta nopa altepetini ipan tepetl Efrón. Huan teipa ininnepa yohui huijcoltic ica norte hasta Baala tlen nojquiya itoca Quiriat Jearim. 
<span class="verse" id="JS15_10">10&#160;</span>Teipa ininnepa iteipa ixhuihua Judá quiyahualojtoya tlen Baala para campa temo tonati hasta tepetl Seir huan hasta itlaixtemolis tepetl Jearim o Quesalón ica norte, huan teipa ininnepa temo hasta Bet Semes huan hasta Timna. 
<span class="verse" id="JS15_11">11&#160;</span>Teipa ininnepa yohui ipan nopa tlaixtemolis Ecrón ica norte huan yohui huijcoltic hasta Sicrón huan hasta tepetl Baala huan hasta Jabneel huan ontlami ica nopa Hueyi Atl Mediterráneo. </div>
<div class='q'>
<span class="verse" id="JS15_12">12&#160;</span>Huan ininnepa Judá para campa temo tonati ya nopa iteno nopa hueyi atl. </div>
<div class='q'>Huajca nochi ya ni inepa itlal nopa hueyi familia Judá ica nochi ininteipa ixhuihua. </div>
<div class='s'>Itlal Caleb </div>
<div class='p'>
<span class="verse" id="JS15_13">13&#160;</span>Huan TOTECO quiilhui Josué ma quimaca Caleb itelpoca Jefone se tlali ipan inintlal iteipa ixhuihua Judá. Huajca quimacac altepetl Quiriat Arba (Arba elqui itata Anac) tlen nojquiya itoca altepetl Hebrón. 
<span class="verse" id="JS15_14">14&#160;</span>Huan Caleb quintojtocac tlen Hebrón nopa eyi itelpocahua Anac tlen inintoca Sesai, Ahimán huan Talmai, huan moaxcati nopa altepetl. 
<span class="verse" id="JS15_15">15&#160;</span>Huan Caleb quisqui nopona huan quintehuito ipan nopa altepetl Debir tlen achtohuiya itoca eliyaya Quiriat Sefer. 
<span class="verse" id="JS15_16">16&#160;</span>Huan Caleb quinyolmelajqui isoldados para quimacas iichpoca, Acsa, para mochihuas isihua nopa tlacatl tlen quitlanisquía nopa altepetl Debir. 
<span class="verse" id="JS15_17">17&#160;</span>Huan quitlanito Otoniel itelpoca Cenaz tlen elqui iicni Caleb. Huan huajca Caleb quimacac iichpoca Acsa para elis isihua Otoniel. 
<span class="verse" id="JS15_18">18&#160;</span>Huan ipan ne nenamictili quema nopa telpocatl quihuicayaya isihua, quiilhui ma quitlajtlani itata se quentzi más tlali para se regalo. Huajca Acsa temoc tlen iburro para quicamahui itata Caleb. Huan itata quitlajtlani: </div>
<div class='p'>―¿Tlaque tijnequi? </div>
<div class='p'>
<span class="verse" id="JS15_19">19&#160;</span>Huan nopa ichpocatl quinanquili: </div>
<div class='p'>―Nijnequi para ma nesi tinechtiochijtoc, huajca xinechmaca seyoc regalo. Nopa tlali tlen tinechmacatoc huactoc huan ax tleno hueli eli nopona, huajca nojquiya xinechmactili se tlali ica se ome ameli. </div>
<div class='p'>Huajca Caleb quimacac nopa ameli tlen eltoc ica norte huan tlen eltoc ica sur. </div>
<div class='s'>Inialtepehua iteipa ixhuihua Judá </div>
<div class='p'>
<span class="verse" id="JS15_20">20&#160;</span>Nica nimitzilhuis nopa altepetini tlen iteipa ixhuihua Judá quiselijque. </div>
<div class='p'>
<span class="verse" id="JS15_21">21&#160;</span>Ica sur nechca Edom quiselijque ni altepetini: </div>
<div class='q'>Cabseel, Edar, Jagur, 
<span class="verse" id="JS15_22">22&#160;</span>Cina, Dimona, Adada, 
<span class="verse" id="JS15_23">23&#160;</span>Cedes, Hazor, Itnán, 
<span class="verse" id="JS15_24">24&#160;</span>Zif, Telem, Bealot, 
<span class="verse" id="JS15_25">25&#160;</span>Hazor Hadata, Queriot, Hezrón (tlen nojquiya itoca Hazor), 
<span class="verse" id="JS15_26">26&#160;</span>Amam, Sema, Molada, 
<span class="verse" id="JS15_27">27&#160;</span>Hazar Gada, Hesmón, Bet Pelet, 
<span class="verse" id="JS15_28">28&#160;</span>Hazar Sual, Beerseba, Bizotia, 
<span class="verse" id="JS15_29">29&#160;</span>Baala, Iim, Esem, 
<span class="verse" id="JS15_30">30&#160;</span>Eltolad, Quesil, Horma, 
<span class="verse" id="JS15_31">31&#160;</span>Siclag, Madmana, Sansana, 
<span class="verse" id="JS15_32">32&#160;</span>Lebaot, Silhim, Aín huan Rimón. Huajca elqui 29 altepetini huan ininpilaltepetzitzi. </div>
<div class='p'>
<span class="verse" id="JS15_33">33&#160;</span>Ipan tlamayamitl quiselijque ni altepetini: </div>
<div class='q'>Estaol, Zora, Asena, 
<span class="verse" id="JS15_34">34&#160;</span>Zanoa, En Ganim, Tapúa, Enam, 
<span class="verse" id="JS15_35">35&#160;</span>Jarmut, Adulam, Soco, Azeca, 
<span class="verse" id="JS15_36">36&#160;</span>Saaraim, Aditaim, Gedera huan Gederotaim. Huajca elqui 14 altepetini huan ininpilaltepetzitzi ipan tlamayamitl. </div>
<div class='q'>
<span class="verse" id="JS15_37">37&#160;</span>Huan nojquiya ipan tlamayamitl elqui ni altepetini: Zenán, Hadasa, Migdal Gad, 
<span class="verse" id="JS15_38">38&#160;</span>Dileán, Mizpa, Jocteel, 
<span class="verse" id="JS15_39">39&#160;</span>Laquis, Boscat, Eglón, 
<span class="verse" id="JS15_40">40&#160;</span>Cabón, Lahmam, Quitlis, 
<span class="verse" id="JS15_41">41&#160;</span>Gederot, Bet Dagón, Naama huan Maceda. Huajca ya ni elqui 16 altepetini ica ininpilaltepetzitzi. </div>
<div class='q'>
<span class="verse" id="JS15_42">42&#160;</span>Nojquiya Libna, Eter, Asán, 
<span class="verse" id="JS15_43">43&#160;</span>Jifta, Asena, Nezib, 
<span class="verse" id="JS15_44">44&#160;</span>Keila, Aczib huan Maresa. Huajca mochijqui chicnahui altepetini huan ininpilaltepetzitzi. </div>
<div class='q'>
<span class="verse" id="JS15_45">45&#160;</span>Nojquiya quiselijque Ecrón huan nochi nopa altepetini huan nopa pilaltepetzitzi nechca. 
<span class="verse" id="JS15_46">46&#160;</span>Huan tlen altepetl Ecrón inepa tlali Judá yajqui hasta nopa Hueyi Atl Mediterráneo huan quipixqui nochi nopa altepetini nechca altepetl Asdod ica ininpilaltepetzitzi. 
<span class="verse" id="JS15_47">47&#160;</span>Huajca nopona Judá quipixqui altepetl Asdod ica ipilaltepetzitzi huan Gaza ica ipilaltepetzitzi huan nochi tlali hasta atemitl Egipto ica sur huan hasta iteno nopa Hueyi Atl Mediterráneo. </div>
<div class='p'>
<span class="verse" id="JS15_48">48&#160;</span>Campa tepetini quiselijque ni altepetini ica nochi ininpilaltepetzitzi: </div>
<div class='q'>Samir, Jatir, Soco, 
<span class="verse" id="JS15_49">49&#160;</span>Dana, Quiriat Sana (tlen nojquiya itoca Debir), 
<span class="verse" id="JS15_50">50&#160;</span>Anab, Estemoa, Anim, 
<span class="verse" id="JS15_51">51&#160;</span>Gosén, Holón huan Gilo. Huajca ya ni mochijqui 11 altepetini ica ininpilaltepetzitzi. </div>
<div class='q'>
<span class="verse" id="JS15_52">52&#160;</span>Huan quiselijque Arab, Duma, Esán, 
<span class="verse" id="JS15_53">53&#160;</span>Janum, Bet Tapúa, Afeca, 
<span class="verse" id="JS15_54">54&#160;</span>Humta, Quiriat Arba (tlen nojquiya itoca Hebrón), huan Sior. Huajca ya ni mochijqui chicnahui altepetini ica ininpilaltepetzitzi. </div>
<div class='q'>
<span class="verse" id="JS15_55">55&#160;</span>Nojquiya quiselijque Maón, Carmel, Zif, Juta, 
<span class="verse" id="JS15_56">56&#160;</span>Jezreel, Jocdeam, Zanoa, 
<span class="verse" id="JS15_57">57&#160;</span>Caín, Gabaa, Timna. Huajca ni mochijqui majtlactli altepetini huan ininpilaltepetzitzi. </div>
<div class='q'>
<span class="verse" id="JS15_58">58&#160;</span>Nojquiya quiseli Halhul, Bet Sur, Gedor, 
<span class="verse" id="JS15_59">59&#160;</span>Maarat, Bet Anot, Eltecón. Huajca ya ni mochijqui chicuase altepetini huan ininpilaltepetzitzi. </div>
<div class='q'>
<span class="verse" id="JS15_60">60&#160;</span>Nojquiya quiselijque altepetini Quiriat Baal (tlen nojquiya itoca Quiriat Jearim) huan Rabá ihuaya ininpilaltepetzitzi. Huajca ya ni mochijqui ome altepetini. </div>
<div class='p'>
<span class="verse" id="JS15_61">61&#160;</span>Ipan nopa huactoc tlali quiselijque ni altepetini: </div>
<div class='q'>Bet Arabá, Midín, Secaca, 
<span class="verse" id="JS15_62">62&#160;</span>Nibsán, nopa tlen itoca Altepetl tlen Istatl huan Engadi. Huajca mochijqui chicuase altepetini huan ininpilaltepetzitzi. </div>
<div class='p'>
<span class="verse" id="JS15_63">63&#160;</span>Pero iteipa ixhuihua Judá ax huelqui quintojtocaque nopa jebuseos tlen itztoyaj ipan altepetl Jerusalén. Huajca jebuseos noja itztoque nopona ininhuaya iteipa ixhuihua Judá hasta ama.  </div>
<div class='psalmlabel' id='JS16_0'> 16</div>
<div class='s'>Inintlal iteipa ixhuihua José </div>
<div class='p'>
<span class="verse" id="JS16_1">1&#160;</span>Huan nopa sorteo quinexti para iteipa ixhuihua itelpocahua José ma quiselica se tlali tlen quipixqui inepa ica sur. </div>
<div class='q'>Pejtejqui ica iteno atemitl Jordán campa altepetl Jericó huan quentzi más para campa quisa tonati tlen ameli Jericó. Huan ininnepa teipa panoc ipan huactoc tlali huan yajqui ica norte tlen Jericó hasta nopa tepeyo Betel. 
<span class="verse" id="JS16_2">2&#160;</span>Huan tlen Betel tlen nojquiya quiilhuíaj Luz panoc hasta Atarot ipan inintlal arquitame. 
<span class="verse" id="JS16_3">3&#160;</span>Teipa ininnepa yohui para campa temo tonati hasta inintlal nopa jafletitame huan hasta inepa Bet Horón Tlen Tlatzintla huan hasta Gezer. Huan teipa yohui hasta nopa hueyi atl Mediterráneo hueyi atl. </div>
<div class='q'>
<span class="verse" id="JS16_4">4&#160;</span>Huajca nopa ome huejhueyi familias, Manasés huan Efraín, quiselijque ni tlali para iniaxca. Nochi inijuanti iteipa ixhuihua José tlen huejcajquiya itztoya. </div>
<div class='s'>Inintlal iteipa ixhuihua Efraín </div>
<div class='p'>
<span class="verse" id="JS16_5">5&#160;</span>Ama nimechilhuis catlía tlali quiselijque iteipa ixhuihua Efraín. </div>
<div class='q'>Ininnepa ica campa quisa tonati pejtehua ica altepetl Atarot Adar huan yajqui hasta Bet Horón Tlen Huejcapa, 
<span class="verse" id="JS16_6">6&#160;</span>huan teipa yohui hasta Hueyi Atl Mediterráneo campa temo tonati. Huan ininnepa ica norte pehua nopona ipan nopa hueyi atl, huan yohui para campa quisa tonati hasta Micmetat ica norte huan pano hasta Taanat Silo huan Janoa. 
<span class="verse" id="JS16_7">7&#160;</span>Huan inepa quisa Janoa, huan yohui ica sur hasta Atarot huan Naarat, huan pano iteno altepetl Jericó huan onquisa campa atemitl Jordán. 
<span class="verse" id="JS16_8">8&#160;</span>Huan nopa nepamitl ica norte tlen elqui más para campa temo tonati pehua ica Tapúa huan quitoquili nopa pilatlajtzi tlen itoca Caná para campa temo tonati hasta nopa Hueyi Atl Mediterráneo. Huan ya ni elqui nopa tlali tlen quiselijque iteipa ixhuihua Efraín huan ihuehueyaca nopa tlali elqui queja imiyaca ininfamilias. 
<span class="verse" id="JS16_9">9&#160;</span>Nojquiya Efraín iteipa ixhuihua quiselijque sequin altepetini ipan nopa tlali tlen quintocaro nopa tlajco hueyi familia Manasés. </div>
<div class='q'>
<span class="verse" id="JS16_10">10&#160;</span>Pero iteipa ixhuihua Efraín ax huelque quintojtocaj nopa cananeos tlen itztoque ipan altepetl Gezer. Yeca nopa cananeos noja itztoque ininhuaya israelitame huan quintequipanohuaj.  </div>
<div class='psalmlabel' id='JS17_0'> 17</div>
<div class='s'>Inintlal ne seyoc tlajco nopa hueyi familia Manasés </div>
<div class='p'>
<span class="verse" id="JS17_1">1&#160;</span>Ama nimechilhuis catlía tlali quiselijque iteipa ixhuihua Manasés tlen elqui iachtohui ejca cone José huejcajquiya. Manasés huejcajquiya quipixqui iachtohui ejca tlen itoca eliyaya Maquir. Huan Maquir cuali quimatqui tlatehuía. Huan Maquir ihuaya itelpoca Galaad huan iniixhuihua ya quiselijtoyaj inintlal ipan seyoc nali Jordán para campa quisa tonati tlen ama itoca nopa tlali Galaad huan tlali Basán. 
<span class="verse" id="JS17_2">2&#160;</span>Huajca ama ipan ni inaliyo Jordán para campa temo tonati san quixelohuayayaj tlali ica iteipa ixhuihua Manasés tlen quisque tlen itelpocahua tlen inintoca eliyaya Abiezer, Helec, Asriel, Siquem, Hefer, huan Semida. Ya ni inintoca itlaca ixhuihua Manasés, icone José, huan sesen quipixqui miyac ininteipa ixhuihua. </div>
<div class='p'>
<span class="verse" id="JS17_3">3&#160;</span>Pero se iteipa ixhui Manasés tlen itoca Zelofehad ax quipixqui niyon se oquichpil. Zelofehad elqui icone Hefer huan iixhui Galaad, huan iteipa ixhui Maquir tlen elqui icone Manasés huejcajquiya. Zelofehad san quinpixqui macuilti ichpocame tlen inintoca eliyaya Maala, Noa, Hogla, Milca huan Tirsa. 
<span class="verse" id="JS17_4">4&#160;</span>Huan nopa ichpocame yajque iniixpa totajtzi Eleazar huan Josué, icone Nun, huan quinilhuijque: “TOTECO quinahuati Moisés ma techmactili tlali queja quiselisquíaj sequinoc ixhuime ipan tohueyi familia.” </div>
<div class='p'>Huajca queja TOTECO tlanahuatijtoya, Josué quinmacac tlali queja imiyaca tlen quiselijque inintlaihua. </div>
<div class='p'>
<span class="verse" id="JS17_5">5&#160;</span>Huajca iteipa ixhuihua Manasés quiselijque majtlactli huejhueyi tlaltini. Iyoca nojquiya quintocaro nopa tlaltini Galaad huan Basán tlen mocahua ipan seyoc inaliyo Jordán para campa quisa tonati, 
<span class="verse" id="JS17_6">6&#160;</span>pampa ni ichpocame tlen iteipa ixhuihua Manasés nojquiya quiselijque tlali para iniaxca ica tlacame tlen iteipa ixhuihua. </div>
<div class='q'>
<span class="verse" id="JS17_7">7&#160;</span>Huan nopa tlali tlen quintocaro iteipa ixhuihua Manasés quipixqui inepa ica norte huan quentzi más para campa temo tonati tlen pejqui ica itlal hueyi familia Aser. Huan itlal Manasés yajqui tlen inepa ica Aser ica sur hasta altepetl Micmetat tlen elqui iixmelac Siquem para campa quisa tonati. Huan tlen Micmetat inepa yajqui ica sur hasta nopa tlali campa itztoyaj Tapúa ehuani. 
<span class="verse" id="JS17_8">8&#160;</span>(Nopa tlali Tapúa eliyaya iaxca Manasés, pero altepetl Tapúa eliyaya iniaxca iteipa ixhuihua Efraín yonque mocajqui ipan inepa itlal Manasés.) 
<span class="verse" id="JS17_9-10">9-10&#160;</span>Teipa inepa Manasés quitoquili iteno ica norte tlen nopa pilatlajtzi Caná huan onquisayaya hasta nopa Hueyi Atl Mediterráneo. (Sequin altepetini tlen mocahuayaya ica sur tlen nopa pilatlajtzi eliyaya iaxca nopa hueyi familia Efraín yonque mocajqui ipan itlal Manasés.) Huajca itlal Efraín eltoya iteno ica sur. Huan ica norte iteno eltoya inintlal iteipa ixhuihua Manasés huan nopa hueyi atl eltoya ininnepa ica campa temo tonati. Huan ininnepa Manasés ica norte huan quentzi para campa temo tonati monepantía ihuaya inintlal iteipa ixhuihua Aser. Huan ica norte huan quentzi para campa quisa tonati monepantía ihuaya inintlal iteipa ixhuihua Isacar. </div>
<div class='q'>
<span class="verse" id="JS17_11">11&#160;</span>Huan iteipa ixhuihua Manasés nojquiya quiselijque altepetini ipan inintlal nopa huejhueyi familias Isacar huan Aser. Huan nopa altepetini inintoca Bet Seán, Ibleam, Dor (tlen eltoya ateno), Endor, Taanac huan Meguido. Huan ica sese altepetl nojquiya quiselijque nochi ininpilaltepetzitzi tlen quiyahualo. </div>
<div class='q'>
<span class="verse" id="JS17_12">12&#160;</span>Pero iteipa ixhuihua Manasés ax huelque moaxcatise nochi nopa altepetini pampa cananeos mocajque nopona huan ax huelque quintojtocaque. 
<span class="verse" id="JS17_13">13&#160;</span>Pero teipa quema nopa israelitame quentzi más motlalanque, quinchihualtijque nopa cananeos ma quintequipanoca san tlapic; pero ax nelía quintojtocaque. </div>
<div class='s'>Inintlal iteipa ixhuihua José </div>
<div class='p'>
<span class="verse" id="JS17_14">14&#160;</span>Huan iteipa ixhuihua José tlen nojquiya itztoyaj ininteipa ixhuihua Manasés huan Efraín yajque quicamahuitoj Josué huan quiilhuijque: </div>
<div class='p'>―¿Para tlen titechmacac san se piltlaltzi huan TOTECO techtiochijtoc hasta timiyac? </div>
<div class='p'>
<span class="verse" id="JS17_15">15&#160;</span>Huan Josué quinnanquili: </div>
<div class='p'>―Intla nelía inmiyaquij huan ax inmechaxilía nopa tlali, huajca monequi xitlejcoca campa nochi nopa cuatini tlen iniaxca ferezeos huan refaitame huan nopona xitlatzontequica huan ximoaxcatica. </div>
<div class='p'>
<span class="verse" id="JS17_16">16&#160;</span>Huan iteipa ixhuihua José tlananquilijque: </div>
<div class='p'>―Niyon nopa hueyi cuatitlamitl amo techaxilis. Huan nochi nopa cananeos tlen itztoque campa tlamayamitl quipiyaj tepos carros para tlatehuise. Huan nojquiya quipiyaj tepos carros tlen itztoque ipan Bet Seán huan ipilaltepetzitzi huan tlen itztoque ipan tlamayamitl Jezreel. </div>
<div class='p'>
<span class="verse" id="JS17_17">17&#160;</span>Huajca Josué quinnanquili ininteipa ixhuihua Efraín huan Manasés huan quinilhui: </div>
<div class='p'>―Inmiyaqui huan inquipiyaj miyac chicahualistli. Ax san inquiselise se piltlaltzi, 
<span class="verse" id="JS17_18">18&#160;</span>pero nojquiya inmoaxcatise nopa hueyi cuatitlamitl. Xitlatzontequica hasta campa inepa ica norte. Yonque nopa cananeos quipiyaj tepos carros huan neltetique, nijmati inhuelise inquintojtocase.  </div>
<div class='psalmlabel' id='JS18_0'> 18</div>
<div class='s'>Quejatza quixelojque nopa tlali tlen mocajqui </div>
<div class='p'>
<span class="verse" id="JS18_1">1&#160;</span>Huan quema tlantoyaj quixelojque nopa tlali, nochi israelitame mosentilijque nechca altepetl Silo para quiquetzase nopa yoyon tiopamitl campa TOTECO mopantiyaya ininhuaya. 
<span class="verse" id="JS18_2">2&#160;</span>Huan yonque nopa israelitame quipixque tequiticayotl ipan nochi nopa tlali, tlacame ipan chicome huejhueyi familias aya quiselijtoyaj inintlal. </div>
<div class='p'>
<span class="verse" id="JS18_3">3&#160;</span>Huajca Josué quinilhui nopa israelitame: “¿Hasta quema huelis inquichiyase para inmoaxcatise nopa tlali tlen inmechmacatoc TOTECO Dios yajaya, tlen quitequipanojque imotatahua? 
<span class="verse" id="JS18_4-5">4-5&#160;</span>Nopa hueyi familia Judá ya quipiya itlal ica sur huan iteipa ixhuihua José ya quipiyaj inintlal ica norte. Pero monequi sesen nopa chicome huejhueyi familias tlen aya quiselijtoque inintlal ma quintlapejpenica eyi tlacame huan nechtitlanilise. Huan na niquintitlanis ipan nopa tlali tlen polihui timoaxcatise. Huan inijuanti quicotonase nopa tlali ica chicome tlacotomitl. Huan quitlachilijtinemise nopa tlali, 
<span class="verse" id="JS18_6">6&#160;</span>huan quichihuase se iixcopinca tlen nopa tlali huan quiijcuilose inepa nopa tlali tlen quinequij quiselise huan nechhualiquilise. Huan nijtlalis iixpa TOTECO Dios huan nimahuiltis ica nopa piltetzitzi para niquitas ajqueya quiselis sesen tlali. 
<span class="verse" id="JS18_7">7&#160;</span>Pero iteipa ixhuihua Leví ax quipiyase se tlali tlen quintocaros pampa quintocarohua quitequipanose TOTECO queja totajtzitzi para quiselise nopa tlacajcahualistli huan ya nopa elis nopa tlatiochihualistli tlen TOTECO quinmaca. Huan Moisés, itlatequipanojca TOTECO, ya quinmactilijtoc iteipa ixhuihua Gad huan Rubén huan tlajco iteipa ixhuihua Manasés inintlal ipan seyoc inaliyo atemitl Jordán para campa quisa tonati.” </div>
<div class='p'>
<span class="verse" id="JS18_8">8&#160;</span>Huajca Josué quinilhui nopa tlacame tlen quintlapejpenijtoyaj: “Xipanotinemica ipan nochi nopa tlali huan xiquixcopinaca ipan se amatl huan xiquijcuiloca quejatza ihuexca. Teipa techhualiquilica, huan nimahuiltis iixpa TOTECO nica ipan Silo para ma nechnextili quejatza ma nimechmactilis sese imojuanti tlen inmechtocaros.” </div>
<div class='p'>
<span class="verse" id="JS18_9">9&#160;</span>Huajca nopa tlacame quitlachilijtinenque nopa tlali huan quitlamachijque huan quicotonque ica chicome tlacotomitl. Huan tlajcuilojque sese altepetl tlen eltoya ipan sese tlacotomitl. Huan teipa sampa yajque campa Josué itztoya ipan Silo. 
<span class="verse" id="JS18_10">10&#160;</span>Huan Josué mahuilti ica piltetzitzi iixpa TOTECO para quimatis ajqueya quiselis sesen tlali. Huan queja TOTECO quinextili, quinmajmactili inintlal sesen hueyi familia tlen nopa israelitame, huan ihuexca inintlal elqui queja imiyaca ininfamilias. </div>
<div class='s'>Inintlal iteipa ixhuihua Benjamín </div>
<div class='p'>
<span class="verse" id="JS18_11">11&#160;</span>Huan ajsic hora para mahuiltis para quimatis catlía tlali elis iniaxca iteipa ixhuihua Benjamín. Huan quintocaro se tlali tlen mocajqui tlatlajco inintlal iteipa ixhuihua Judá huan José. </div>
<div class='q'>
<span class="verse" id="JS18_12">12&#160;</span>Ininnepa benjaminitame ica norte pejqui ica atemitl Jordán campa quisa tonati, huan yajqui para campa temo tonati huan ica norte apano altepetl Jericó, huan teipa panoc ipan nopa tepetini hasta ajsic nopa huactoc tlali nechca altepetl Bet Avén. 
<span class="verse" id="JS18_13">13&#160;</span>Tlen nopona ininnepa sampa yajqui para altepetl Luz (o Betel) huan temoc hasta altepetl Atarot Adar ipan nopa tepeyo tlen mocahua ica sur tlen altepetl Bet Horón Tlen Tlatzintla. </div>
<div class='q'>
<span class="verse" id="JS18_14">14&#160;</span>Huan tlen nopona ininnepa iteipa ixhuihua Benjamín quimaca se huelta huan yohui ica sur para apanos nopa tepetini nechca Bet Horón para campa temo tonati. Teipa ajsi ipan nopa pilaltepetzi tlen itoca Quiriat Baal (tlen nojquiya itoca Quiriat Jearim) huan eltoya se altepetl tlen iniaxca iteipa ixhuihua Judá. Ya ni ininnepa Benjamín ica campa temo tonati. </div>
<div class='q'>
<span class="verse" id="JS18_15">15&#160;</span>Huan ininnepa benjaminitame ica sur pehua ica Quiriat Jearim huan yohui para campa temo tonati hasta campa nopa ameli itoca Neftoa. 
<span class="verse" id="JS18_16">16&#160;</span>Teipa ininnepa yohui hasta itzintla nopa tepetl tlen mocahua ica norte tlen nopa Tlamayamitl Refaim campa pehua nopa Tlamayamitl Hinom. Huan teipa ininnepa benjaminitame yohui más ica sur ipan nopa Tlamayamitl Hinom huan pano ica sur hasta nopa tlaixtemolis tlen nopa altepetl tlen ama itoca Jerusalén huan teipa yohui más ica sur hasta nopa ameli Rogel. 
<span class="verse" id="JS18_17">17&#160;</span>Teipa ininnepa benjaminitame quimaca huelta huan yohui ica norte hasta En Semes huan teipa hasta Gelilot tlen mocahua iixmelac nopa tlaixtlejcolis para Adumín. Teipa temo más ica sur hasta nopa tetl tlen itoca Bohán. (Bohán elqui icone Rubén tlen huejcajquiya itztoya.) 
<span class="verse" id="JS18_18">18&#160;</span>Teipa ininnepa pano ica norte iteno nopa tlamayamitl nechca atemitl Jordán huan teipa quitoquili nopa tlaixtemolis hasta nopa tlamayamitl itoca Arabá. 
<span class="verse" id="JS18_19">19&#160;</span>Teipa ininnepa iteipa ixhuihua Benjamín ica sur pano Bet Hogla ica norte huan ajsi hasta campa atemitl Jordán calaqui ipan nopa Hueyi Atl Mictoc ica norte. </div>
<div class='q'>
<span class="verse" id="JS18_20">20&#160;</span>Huan ininnepa benjaminitame ica campa quisa tonati eltoc atemitl Jordán. </div>
<div class='q'>Huajca nochi ya ni techilhuijtoc nochi ininnepa nopa tlali tlen iteipa ixhuihua Benjamín quiselijque ica nochi ininfamilias. </div>
<div class='s'>Inintlal iteipa ixhuihua Benjamín </div>
<div class='p'>
<span class="verse" id="JS18_21">21&#160;</span>Huan nojquiya quiselijque iteipa ixhuihua Benjamín ni altepetini queja ininmiyaca ininfamilias. Quiselijque: </div>
<div class='q'>Jericó, Bet Hogla, Casis, 
<span class="verse" id="JS18_22">22&#160;</span>Bet Arabá, Zemaraim, Betel, 
<span class="verse" id="JS18_23">23&#160;</span>Avim, Pará, Ofra, 
<span class="verse" id="JS18_24">24&#160;</span>Quefar Haamoni, Ofni, huan Geba. Huajca 12 altepetini huan ininpilaltepetzitzi. </div>
<div class='q'>
<span class="verse" id="JS18_25">25&#160;</span>Nojquiya quiselijque Gabaón, Ramá, Beerot, 
<span class="verse" id="JS18_26">26&#160;</span>Mizpa, Cafira, Mozah, 
<span class="verse" id="JS18_27">27&#160;</span>Requem, Irpeel, Tarala, 
<span class="verse" id="JS18_28">28&#160;</span>Zela, Elef, Jebús (tlen nojquiya itoca Jerusalén), Gabaa huan Quiriat. Mochijque 14 altepetini huan iyoca nochi ininpilaltepetzitzi. </div>
<div class='q'>Nochi ya ni quintocaro iteipa ixhuihua Benjamín ica nochi ininfamilias.  </div>
<div class='psalmlabel' id='JS19_0'> 19</div>
<div class='s'>Inintlal iteipa ixhuihua Simeón </div>
<div class='p'>
<span class="verse" id="JS19_1">1&#160;</span>Huan ica ompa mahuilti Josué ica piltetzitzi iixpa TOTECO, huan quinextili catlía tlali ma quimaca nopa hueyi familia Simeón ica ihuexca queja imiyaca ininfamilias. Huan quiselijque tlali ipan inintlal iteipa ixhuihua Judá. 
<span class="verse" id="JS19_2">2&#160;</span>Tlen iteipa ixhuihua Simeón quiselijque elqui nochi ni altepetini ica nochi ininpilaltepetzitzi: </div>
<div class='q'>Beer Seba, Seba, Molada, 
<span class="verse" id="JS19_3">3&#160;</span>Hazar Sual, Bala, Ezem, 
<span class="verse" id="JS19_4">4&#160;</span>Eltolad, Betul, Horma, 
<span class="verse" id="JS19_5">5&#160;</span>Siclag, Bet Marcabot, Hazar Susa, 
<span class="verse" id="JS19_6">6&#160;</span>Bet Lebaot huan Saruhén. Huajca mochijqui 13 altepetini ica ininpilaltepetzitzi. </div>
<div class='q'>
<span class="verse" id="JS19_7">7&#160;</span>Huan quiselijque Aín, Rimón, Eter huan Asán, nahui altepetini huan ininpilaltepetzitzi. 
<span class="verse" id="JS19_8">8&#160;</span>Huan iteipa ixhuihua Simeón quiselijque nochi ni altepetini tlen más mocajqui ica sur queja altepetl Baalat Beer (tlen nojquiya itoca Ramat) tlen eltoc ipan nopa Neguev. </div>
<div class='q'>Nochi ya ni quiselijque iteipa ixhuihua Simeón ica ihuexca queja imiyaca ininfamilias. 
<span class="verse" id="JS19_9">9&#160;</span>Nopa tlali tlen quinmacaque, quiquixtilijque tlen nopa tlali tlen quiselijtoyaj iteipa ixhuihua Judá pampa onpano hueyi para inijuanti. </div>
<div class='s'>Inintlal iteipa ixhuihua Zabulón </div>
<div class='p'>
<span class="verse" id="JS19_10">10&#160;</span>Huan ica expa mahuilti ica piltetzitzi iixpa TOTECO, huan quinexti catlía tlali ma quimaca nopa hueyi familia Zabulón ica ihuexca queja imiyaca ininfamilias. </div>
<div class='q'>Huan ininnepa iteipa ixhuihua Zabulón ajsic ica sur hasta altepetl Sarid, 
<span class="verse" id="JS19_11">11&#160;</span>huan tlen Sarid yajqui para campa temo tonati hasta Marala huan hasta Dabeset huan teipa ajsic nopa pilatlajtzi nechca Jocneam. 
<span class="verse" id="JS19_12">12&#160;</span>Huan tlen Sarid ininnepa iteipa ixhuihua Zabulón yajqui para campa quisa tonati hasta campa monepantía ica Quislot Tabor huan teipa ajsic altepetl Daberat huan tlejcoc hasta altepetl Jafía. 
<span class="verse" id="JS19_13">13&#160;</span>Teipa yohui para campa quisa tonati hasta altepetini Gat Hefer, Ita Cazín huan Rimón. Huan teipa quichihua se huelta para yas altepetl Nea. 
<span class="verse" id="JS19_14">14&#160;</span>Ica norte ininnepa iteipa ixhuihua Zabulón yohui hasta altepetl Hanatón, huan ontlami ica nopa tlamayamitl tlen itoca Jefte El. 
<span class="verse" id="JS19_15">15&#160;</span>Huan ipan nopa tlali iteipa ixhuihua Zabulón nojquiya quiselijque ni altepetini: Catat, Naalal, Simrón, Idala, huan Belén ihuaya nochi ininpilaltepetzitzi. Huajca ica nopa sequinoc elqui 12 altepetini. </div>
<div class='m'>
<span class="verse" id="JS19_16">16&#160;</span>Huajca ya ni elqui tlen quiselijque iteipa ixhuihua Zabulón huan ihuexca inintlal elqui queja imiyaca ininfamilias. </div>
<div class='s'>Inintlal iteipa ixhuihua Isacar </div>
<div class='p'>
<span class="verse" id="JS19_17">17&#160;</span>Huan ica najpa mahuilti Josué ica piltetzitzi iixpa TOTECO, huan quinextili catlía tlali ma quinmaca iteipa ixhuihua Isacar ica ihuexca queja imiyaca ininfamilias. 
<span class="verse" id="JS19_18">18&#160;</span>Huan ipan nopa tlali tlen quiselijque iteipa ixhuihua Isacar quipixqui ni 16 altepetini ica ininpilaltepetzitzi: </div>
<div class='q'>Jezreel, Quesulot, Sunem, 
<span class="verse" id="JS19_19">19&#160;</span>Hafaraim, Sihón, Anaharat, 
<span class="verse" id="JS19_20">20&#160;</span>Rabit, Quisión, Abez, 
<span class="verse" id="JS19_21">21&#160;</span>Remet, En Ganim, En Hada huan Betpases. 
<span class="verse" id="JS19_22">22&#160;</span>Huan ininnepa Isacar ajsic hasta altepetini Tabor, Sahazima huan Bet Semes, huan ontlami ipan atemitl Jordán. </div>
<div class='m'>
<span class="verse" id="JS19_23">23&#160;</span>Nochi ya ni quiselijque iteipa ixhuihua Isacar huan ininfamilias tlen pejque ica ininhuejcapan tatahua. </div>
<div class='s'>Inintlal iteipa ixhuihua Aser </div>
<div class='p'>
<span class="verse" id="JS19_24">24&#160;</span>Huan ica macuilpa mahuilti Josué ica piltetzitzi iixpa TOTECO, huan quinexti catlía tlali ma quinmaca iteipa ixhuihua Aser ica ihuexca inintlal queja imiyaca ininfamilias. 
<span class="verse" id="JS19_25">25&#160;</span>Huan inintlal quipixqui ni altepetini: </div>
<div class='q'>Helcat, Halí, Betén, Acsaf, 
<span class="verse" id="JS19_26">26&#160;</span>Alamelec, Amad huan Miseal ipan ininnepa ica sur. Huan ininnepa para campa temo tonati onajsi hasta altepetl Carmelo huan Sihor Libnat. 
<span class="verse" id="JS19_27">27&#160;</span>Ininnepa ica campa quisa tonati yohui tlen altepetl Betdagón hasta quinamiquiyaya itlal Zabulón huan quiajsic nopa tlamayamitl Jefte El, huan teipa panoc ica norte hasta Bet Emec, Neiel, huan hasta Cabul, 
<span class="verse" id="JS19_28">28&#160;</span>Hebrón, Rehob, Hamón, Caná huan hasta Sidón tlen hueyi. 
<span class="verse" id="JS19_29">29&#160;</span>Teipa ininnepa quimacac huelta hasta altepetini Ramá huan Tiro, nopa altepetl ica se hueyi tepamitl. Huan teipa ininnepa ajsic ipan nopa Hueyi Atl Mediterráneo ipan altepetl Hosa. Ni tlali nojquiya quipixqui Aczib, 
<span class="verse" id="JS19_30">30&#160;</span>Uma, Afec huan Rehob. </div>
<div class='m'>
<span class="verse" id="JS19_31">31&#160;</span>Huajca ni tlali quipixqui 22 altepetini ica nochi ininpilaltepetzitzi huan quiselijque iteipa ixhuihua Aser huan ihuexca inintlal elqui queja imiyaca ininfamilias. </div>
<div class='s'>Inintlal iteipa ixhuihua Neftalí </div>
<div class='p'>
<span class="verse" id="JS19_32">32&#160;</span>Huan ipan nopa chicuasempa huelta mahuilti Josué ica piltetzitzi iixpa TOTECO, quinextili catlía tlali ma quinmaca iteipa ixhuihua Neftalí ica ihuexca queja imiyaca ininfamilias. </div>
<div class='q'>
<span class="verse" id="JS19_33">33&#160;</span>Huan ininnepa pejqui ica altepetl Helef ipan nopa hueyi ahua cuahuitl nechca Alón Saananim huan yajqui Adami Neceb, Jabneel, Lacum, huan onquisa ipan atemitl Jordán. 
<span class="verse" id="JS19_34">34&#160;</span>Teipa nopa nepamitl yajqui para campa temo tonati huan panoc Aznot Tabor huan yajqui hasta Hucoc. Huan monepantiyaya ica sur ica inintlal iteipa ixhuihua Zabulón, huan monepantiyaya ica inintlal iteipa ixhuihua Aser ica campa temo tonati. Huan atemitl Jordán eliyaya inepa para campa quisa tonati. 
<span class="verse" id="JS19_35">35&#160;</span>Huan nopa altepetini tlen quinyahualtzactoque ica tepamitl elqui Sidim, Zer, Hamat, Racat, Cineret, 
<span class="verse" id="JS19_36">36&#160;</span>Adama, Ramá, Hazor, 
<span class="verse" id="JS19_37">37&#160;</span>Cedes, Edrei, En Hazor, 
<span class="verse" id="JS19_38">38&#160;</span>Irón, Migdal El, Horem, Bet Anat huan Bet Semes. Huajca inintlal quipixqui 19 altepetini ica nochi ininpilaltepetzitzi. </div>
<div class='m'>
<span class="verse" id="JS19_39">39&#160;</span>Nochi ni altepetini ica nochi ininpilaltepetzitzi quiselijque iteipa ixhuihua Neftalí ica nochi ininhuejhueyi familias. </div>
<div class='s'>Inintlal iteipa ixhuihua Dan </div>
<div class='p'>
<span class="verse" id="JS19_40">40&#160;</span>Huan ica chicompa, mahuilti Josué ica piltetzitzi iixpa TOTECO, huan quinextili catlía tlali ma quinmaca iteipa ixhuihua Dan queja imiyaca ininfamilias. Huajca iteipa ixhuihua Dan quiselijque ni altepetini: </div>
<div class='q'>
<span class="verse" id="JS19_41">41&#160;</span>Zora, Estaol, Ir Semes, 
<span class="verse" id="JS19_42">42&#160;</span>Saalabín, Ajalón, Jetla, 
<span class="verse" id="JS19_43">43&#160;</span>Elón, Timnat, Ecrón, 
<span class="verse" id="JS19_44">44&#160;</span>Elteque, Gibetón, Baalat, 
<span class="verse" id="JS19_45">45&#160;</span>Jehud, Bene Berac, Gat Rimón, 
<span class="verse" id="JS19_46">46&#160;</span>Mejarcón, Racón huan nojquiya nopa tlali tlen eltoc nechca Jope. </div>
<div class='q'>
<span class="verse" id="JS19_47">47&#160;</span>Pero iteipa ixhuihua Dan noja ax moaxcatijtoyaj nochi nopa tlali tlen quintocaro. Huajca tlejcoque huan quintehuijque tlen itztoyaj ipan tlali Lesem huan moaxcatijque huan quintlamimictijque nopona. Huan mocajque para itztose nopona, huan teipa quitocajtijque Lesem, Dan, queja itoca ininhuejcapan tata. </div>
<div class='q'>
<span class="verse" id="JS19_48">48&#160;</span>Huajca nochi ni altepetini ica nochi ininpilaltepehua quintocaro iteipa ixhuihua Dan huan ihuexca inintlal elqui queja imiyaca ininfamilias. </div>
<div class='s'>Itlal iteipa ixhuihua Josué </div>
<div class='p'>
<span class="verse" id="JS19_49">49&#160;</span>Huan nopa israelitame tlanque quixejxelohuaj nopa tlali ica nopa 12 huejhueyi familias. Huan teipa iyoca quimactilijque se tlali Josué para iaxca. 
<span class="verse" id="JS19_50">50&#160;</span>Huan queja TOTECO quiijto, quimacaque Josué tlen tlajtlanisquía. Huajca Josué tlajtlanqui ma quimacaca altepetl Timnat Sera campa tepeyo ipan tlali Efraín. Huan quimacaque. Huajca Josué sampa quisencajqui nopa altepetl huan nopona mocajqui para itztos. </div>
<div class='p'>
<span class="verse" id="JS19_51">51&#160;</span>Huajca elqui nopa totajtzi Eleazar, Josué huan nochi israelita tlayacanani tlen mahuiltijque ica piltetzitzi iixpa TOTECO nechca altepetl Silo huan quinmajmactilijque nopa tlali ica nopa huejhueyi familias. Huan mahuiltijque calixpa campa calaquij ipan nopa yoyon tiopamitl campa TOTECO mopantiyaya Ininhuaya. Huan tlanque quixejxelohuaj nopa tlali.  </div>
<div class='psalmlabel' id='JS20_0'> 20</div>
<div class='s'>Altepetini campa hueli momanahuise </div>
<div class='p'>
<span class="verse" id="JS20_1">1&#160;</span>Teipa TOTECO quinojnotzqui Josué huan quiilhui: 
<span class="verse" id="JS20_2">2&#160;</span>“Xiquinilhui nopa israelitame ma quitlapejpenica sequin altepetini tlen inquintocajtise ‘altepetini campa hueli momanahuise’ queja achtohuiya nijnahuati Moisés. 
<span class="verse" id="JS20_3">3&#160;</span>Queja nopa intla se tlacatl quimictis seyoc, yonque ax quinequiyaya quimictis, huelis momanahuiti ipan se tlen nopa altepetini huan nopona axaca huelis quimictis para momacuepas ica tlen quichijtoc. </div>
<div class='p'>
<span class="verse" id="JS20_4">4&#160;</span>“Huan quema se tlacatl ajsiti para momanahuis ipan se altepetl, monequi yas campa ipuerta nopa altepetl campa itztoque nopa huehue tlacame huan quinpohuilis nochi tlen panotoc. Huan nopa tlayacanani huelis quiselise ipan nopa altepetl huan quimacase campa itztos. 
<span class="verse" id="JS20_5">5&#160;</span>Huan intla se quitoquilis tlen quinequi quicuepilis ica tlen quichijtoc, ax hueli quitemactilise. Monequi quimanahuise pampa san panoc, ax quinequiyaya temictis huan ax quipiyayaya cualantli ihuaya tlen mijqui. 
<span class="verse" id="JS20_6">6&#160;</span>Huan nopa tlacatl tlen temicti monequi mocahuas ipan nopa altepetl hasta quinextis iniixpa se juez huan nopa tlacame nopona para ax itlajtlacol tlen panoc, huan inijuanti nojquiya quiijtose para ax itlajtlacol. Huan quema ya quitlajtolsencajtoque teipa mocahuas nopona hasta miquis nopa totajtzi tlen más hueyi. Huan teipa, quena, yajaya tlen temicti huelis mocuepas ichaj ipan ialtepe campa quistejqui.” </div>
<div class='p'>
<span class="verse" id="JS20_7">7&#160;</span>Huajca nopa israelitame quitlapejpenijque chicuase altepetini. Quintlapejpenijque eyi ipan ni inaliyo para campa temo tonati huan eyi ipan ne seyoc inaliyo atemitl Jordán para campa quisa tonati. Campa temo tonati quitlapejpenijque Cedes ica norte ipan tlali Galilea ipan nopa tepeyo ipan itlal Neftalí, huan altepetl Siquem ipan tepeyo ipan itlal Efraín huan altepetl Quiriat Arba (tlen nojquiya itoca Hebrón) ipan nopa tepeyo ipan itlal Judá. 
<span class="verse" id="JS20_8">8&#160;</span>Huan ipan neca inaliyo atemitl Jordán para campa quisa tonati quitlapejpenijque altepetl Beser ipan huactoc tlali ipan itlal Rubén, huan altepetl Ramot tlen tlali Galaad ipan itlal Gad huan altepetl Golán ipan tlali Basán tlen ama inintlal tlajco iteipa ixhuihua Manasés. 
<span class="verse" id="JS20_9">9&#160;</span>Huajca ni altepetini quintocajtijque “altepetini campa hueli momanahuise”. Quiiyocatlalijque para israelitame huan para nopa seyoc tlali ehuani tlen itztoyaj ininhuaya ma ipan momanahuica intla temictise yonque ax quinequiyayaj. Huan se temictijquetl motlatis ipan se tlen ni altepetini para iteixmatcahua nopa mijcatzi tlen quintocarohua quicuepilise ax huelise quicuepilise hasta moquetzas nopona iixpa nopa juez huan nopa tlacame para ma quitlajtolsencahuaca intla nelía quinequiyaya quimictis o amo.  </div>
<div class='psalmlabel' id='JS21_0'> 21</div>
<div class='s'>Inialtepehua iteipa ixhuihua Leví </div>
<div class='p'>
<span class="verse" id="JS21_1">1&#160;</span>Huan nopa tlayacanani tlen iteipa ixhuihua Leví yajque quiitatoj nopa totajtzi Eleazar, ihuaya Josué huan nochi ne sequinoc tlayacanani ipan nochi huejhueyi familias tlen israelitame. 
<span class="verse" id="JS21_2">2&#160;</span>Huan quincamahuijque nepa ipan Silo ipan tlali Canaán huan quinilhuijque: “TOTECO quinahuati Moisés ma techmactili altepetini campa tiitztose huan potreros campa tlacuase totlapiyalhua.” 
<span class="verse" id="JS21_3">3&#160;</span>Huajca nopa israelitame quineltocaque tlen TOTECO tlanahuatijtoya huan sesen hueyi familia quinmacac nopa levitame sequin altepetini ica ininpotreros ipan inintlal. </div>
<div class='p'>
<span class="verse" id="JS21_4">4&#160;</span>Leví huejcajquiya quinpixqui eyi itelpocahua: Coat, Gersón huan Merari. Huan achtohui mahuiltijque ica piltetzitzi para quimatise catlía quiselise iteipa ixhuihua Coat tlen inintoca eliyaya coatitame. Huan nopa coatitame tlen nojquiya itztoyaj iteipa ixhuihua Aarón, se iteipa ixhui Coat, inijuanti quiselijque 13 altepetini ipan nopa tlaltini tlen iniaxca iteipa ixhuihua Judá, Simeón huan Benjamín. 
<span class="verse" id="JS21_5">5&#160;</span>Pero nopa sequinoc coatitame tlen ax elque iteipa ixhuihua Aarón quiselijque majtlactli altepetini ipan nopa tlaltini tlen iniaxca iteipa ixhuihua Efraín, Dan huan nopa tlajco iteipa ixhuihua Manasés. </div>
<div class='p'>
<span class="verse" id="JS21_6">6&#160;</span>Teipa mahuiltijque ica piltetzitzi para quimatise catlía quiselise iteipa ixhuihua Gersón, huan quiselijque 13 altepetini ipan nopa tlaltini tlen iniaxca iteipa ixhuihua Isacar, Aser, Neftalí huan ne seyoc tlajco iteipa ixhuihua Manasés tlen mocajque nopa seyoc inaliyo Jordán ipan tlali Basán. </div>
<div class='p'>
<span class="verse" id="JS21_7">7&#160;</span>Huan sampa mahuiltijque ica piltetzitzi para quimatise catlía quiselise iteipa ixhuihua Merari. Huan quiselijque 12 altepetini ipan nopa tlaltini tlen iniaxca iteipa ixhuihua Gad huan Zabulón. </div>
<div class='p'>
<span class="verse" id="JS21_8">8&#160;</span>Huajca queja tenextili nopa piltetzitzi, nopa israelitame quinmactilijque iteipa ixhuihua Leví altepetini huan potreros para inintlapiyalhua queja TOTECO quinahuatijtoya Moisés. </div>
<div class='p'>
<span class="verse" id="JS21_9-10">9-10&#160;</span>Huajca nopa piltetzitzi quinexti para coatitame tlen iteipa ixhuihua Aarón achtohui ma quiselica inialtepehua. Huajca iteipa ixhuihua Judá huan Simeón quiiyocatlalijque altepetini para quinmacase. </div>
<div class='q'>
<span class="verse" id="JS21_11">11&#160;</span>Huan quinmacaque Quiriat Arba ica nochi ipotreros ipan nopa tepeyo ipan itlal Judá. Nopa altepetl quipixqui itoca Arba pampa Arba elqui itata Anac huan nopa altepetl nojquiya itoca eliyaya Hebrón. 
<span class="verse" id="JS21_12">12&#160;</span>Pero nopa mili tlen mocajqui más huejca tlen nopa altepetl huan ipilaltepetzitzi quimacaque Caleb, icone Jefone. </div>
<div class='q'>
<span class="verse" id="JS21_13">13&#160;</span>Huan Hebrón nojquiya quiselijque iteipa ixhuihua Aarón huan eliyaya se altepetl campa hueli momanahuise para ipan momanahuis se tlacatl tlen temictijtoya. </div>
<div class='q'>Huan nojquiya iteipa ixhuihua Aarón quiselijque Libna, 
<span class="verse" id="JS21_14">14&#160;</span>Jatir, Estemoa, 
<span class="verse" id="JS21_15">15&#160;</span>Holón, Debir, 
<span class="verse" id="JS21_16">16&#160;</span>Aín, Juta, huan Bet Semes ica nochi ininpotreros. Huajca nopa huejhueyi familias Judá huan Simeón quinmactilijque iteipa ixhuihua Leví chicnahui altepetini. </div>
<div class='q'>
<span class="verse" id="JS21_17">17&#160;</span>Huan nopa hueyi familia Benjamín quinmactilijque nahui altepetini huan ininpotreros: Gabaón, Geba, 
<span class="verse" id="JS21_18">18&#160;</span>Anatot huan Almón. </div>
<div class='q'>
<span class="verse" id="JS21_19">19&#160;</span>Huajca ica nochi iteipa ixhuihua Aarón quiselijque 13 altepetini ica ininpotreros. </div>
<div class='p'>
<span class="verse" id="JS21_20">20&#160;</span>Huan nica eltoc inintoca nopa nahui altepetini ica ininpotreros tlen nopa hueyi familia Efraín quinmacac nopa sequinoc levitame tlen itztoyaj iteipa ixhuihua Coat pero ax hualajque ipan Aarón teipa. </div>
<div class='q'>
<span class="verse" id="JS21_21">21&#160;</span>Quiselijque Siquem ipan nopa tepeyo ipan itlal Efraín tlen nojquiya eliyaya se altepetl campa hueli momanahuise. Huan quiselijque Gezer, 
<span class="verse" id="JS21_22">22&#160;</span>Kibsaim huan Bet Horón ica ininpotreros. </div>
<div class='q'>
<span class="verse" id="JS21_23">23&#160;</span>Huan nopa hueyi familia Dan quinmacac nahui altepetini ica ininpotreros: Elteque, Gibetón, 
<span class="verse" id="JS21_24">24&#160;</span>Ajalón huan Gat Rimón. </div>
<div class='q'>
<span class="verse" id="JS21_25">25&#160;</span>Huan nopa tlajco hueyi familia Manasés ica campa temo tonati quinmacaque ome altepetini ica ininpotreros: Taanac huan Gat Rimón. </div>
<div class='q'>
<span class="verse" id="JS21_26">26&#160;</span>Huajca para nochi ne sequinoc coatitame quiselijque majtlactli altepetini ica ininpotreros. </div>
<div class='p'>
<span class="verse" id="JS21_27">27&#160;</span>Huan nopa levitame tlen hualajque ipan icone Leví tlen itoca eliyaya Gersón quiselijque ni altepetini: </div>
<div class='q'>Nopa tlajco tlen nopa hueyi familia Manasés tlen itztoque ica campa quisa tonati quiselijque ome altepetini ica ininpotreros: Golán ipan tlali Basán, se altepetl campa hueli momanahuise, huan Beestera. </div>
<div class='p'>
<span class="verse" id="JS21_28">28&#160;</span>Tlen nopa hueyi familia Isacar quinselijque nahui altepetini ica ininpotreros: Cisón, Daberat, 
<span class="verse" id="JS21_29">29&#160;</span>Jarmut huan En Ganim. </div>
<div class='p'>
<span class="verse" id="JS21_30">30&#160;</span>Tlen nopa hueyi familia Aser quinselijque nahui altepetini ica ininpotreros: Miseal, Abdón, 
<span class="verse" id="JS21_31">31&#160;</span>Helcat huan Rehob. </div>
<div class='p'>
<span class="verse" id="JS21_32">32&#160;</span>Tlen nopa hueyi familia Neftalí quinselijque eyi altepetini ica ininpotreros: Cedes, se para ipan momanahuise ipan tlali Galilea, huan Hamot Dor huan Cartán. 
<span class="verse" id="JS21_33">33&#160;</span>Huajca ica nochi nopa gersonitame quiselijque 13 altepetini ica ininpotreros. </div>
<div class='p'>
<span class="verse" id="JS21_34">34&#160;</span>Huan nopa levitame tlen hualajque tlen icone Leví tlen itoca Merari quiselijque ni altepetini: </div>
<div class='q'>Tlen nopa hueyi familia Zabulón quinselijque nahui altepetini ica ininpotreros: Jocneam, Carta, 
<span class="verse" id="JS21_35">35&#160;</span>Dimna huan Naalal. </div>
<div class='q'>
<span class="verse" id="JS21_36">36&#160;</span>Tlen nopa hueyi familia Rubén quinselijque nahui altepetini ica ininpotreros: Beser, Jahaza, 
<span class="verse" id="JS21_37">37&#160;</span>Cademot huan Mefaat. </div>
<div class='q'>
<span class="verse" id="JS21_38">38&#160;</span>Tlen nopa hueyi familia Gad quinselijque nahui altepetini ica ininpotreros: Galaad, se altepetl campa hueli momanahuise, huan Mahanaim, 
<span class="verse" id="JS21_39">39&#160;</span>Hesbón huan Jazer. </div>
<div class='q'>
<span class="verse" id="JS21_40">40&#160;</span>Huajca ica nochi iteipa ixhuihua Leví tlen hualajque ipan icone Merari huejcajquiya quiselijque 12 altepetini. </div>
<div class='p'>
<span class="verse" id="JS21_41">41&#160;</span>Huan nochi iteipa ixhuihua Leví san sejco quiselijque 48 altepetini, 
<span class="verse" id="JS21_42">42&#160;</span>huan sese altepetl quipixqui ipotreros. </div>
<div class='s'>TOTECO quichihua tlen quiijtohua </div>
<div class='p'>
<span class="verse" id="JS21_43">43&#160;</span>Huajca TOTECO quinmactili nopa israelitame nochi nopa tlali tlen ininhuaya mocajqui ininhuejcapan tatahua para quinmacasquía. Huan nopa israelitame nopona mocajque para itztose. 
<span class="verse" id="JS21_44">44&#160;</span>Huan TOTECO quinmacac tlasehuilistli queja quiijto. Huan axaca huelqui ininhuaya motlalis para quintehuis pampa TOTECO quinmacac chicahualistli para ma quintlanica nochi inincualancaitacahua. 
<span class="verse" id="JS21_45">45&#160;</span>Nochi nopa cuali tlamantli tlen TOTECO quinilhui quinmacasquía, nochi quinmactili.  </div>
<div class='psalmlabel' id='JS22_0'> 22</div>
<div class='s'>Mocuepque ininchajchaj nopa soldados tlen seyoc inaliyo Jordán </div>
<div class='p'>
<span class="verse" id="JS22_1">1&#160;</span>Huan Josué quinsentili nopa soldados tlen hualajque ipan nopa huejhueyi familias Rubén, Gad huan ne tlajco iteipa ixhuihua Manasés tlen mocajque campa quisa tonati, 
<span class="verse" id="JS22_2">2&#160;</span>huan quinilhui: “Inquineltocaque nochi tlen TOTECO quinahuati Moisés xijchihuaca. Huan nochi tlen na nimechilhuijtoc, inquichijtoque. 
<span class="verse" id="JS22_3">3&#160;</span>Ax inquintlahuelcajtoque imoicnihua yonque miyac tonali titlatehuijtoque. Inquichijtoque nochi tlen imoTECO Dios inmechnahuatijtoc. 
<span class="verse" id="JS22_4">4&#160;</span>Ama imoTECO Dios techpalehuijtoc ma titlatlanica huan techmacatoc tojuanti tlen tiimoicnihua, tlasehuilistli queja techilhui. Huajca ama sampa huelis inyase imochajchaj huan imoaltepehua ipan ne seyoc inaliyo atemitl Jordán para campa quisa tonati campa Moisés itlatequipanojca TOTECO inmechmactili imotlal. 
<span class="verse" id="JS22_5">5&#160;</span>San ximomocuitlahuica para xijchihuaca senquistoc nochi nopa tlanahuatili tlen Moisés inmechmacac. Xiquicnelica TOTECO Dios huan xinemica ipan iojhui. Xijneltoquilica nochi itlanahuatilhua huan san ya xijhueyichihuaca. Xijtequipanoca ica nochi imoyolo huan ica nochi imotonaltzi.” </div>
<div class='p'>
<span class="verse" id="JS22_6-7">6-7&#160;</span>Huan Moisés quinmactilijtoya tlajco iteipa ixhuihua Manasés nopa tlali Basán campa quisa tonati, pero ne seyoc tlajco iteipa ixhuihua Manasés quiselijque tlali tlen Josué quinmacac para campa temo tonati. Huan Josué quintiochijqui huan monahuatijque, 
<span class="verse" id="JS22_8">8&#160;</span>huan quinilhui: “Sampa xiyaca imochajchaj ica nochi imoricojyo tlen inquitlantoque tlen tocualancaitacahua. Inquinpiyaj tlahuel miyac tlapiyalime, plata, oro, bronce huan yoyomitl. Huajca quema inajsise, xiquinmajmacatij imoicnihua ipan imotlal.” </div>
<div class='p'>
<span class="verse" id="JS22_9">9&#160;</span>Huajca nopa soldados tlen itztoyaj iteipa ixhuihua Rubén, Gad huan tlajco iteipa ixhuihua Manasés quincajtejque nopa sequinoc israelitame ipan Silo ipan tlali Canaán. Huan apanoque atemitl Jordán huan sampa yajque ipan nopa tlali tlen TOTECO quiilhuijtoya Moisés ma quinmacaca. </div>
<div class='s'>Nopa tlaixpamitl nechca atemitl Jordán </div>
<div class='p'>
<span class="verse" id="JS22_10">10&#160;</span>Pero ipan ojtli quema noja itztoyaj ipan tlali Canaán huan quinechcahuiyayaj iteno atemitl Jordán para apanose, nopa soldados tlen itztoyaj iteipa ixhuihua Rubén, Gad huan tlajco iteipa ixhuihua Manasés quiquetzque se tlaixpamitl tlen nelía hueyi. 
<span class="verse" id="JS22_11">11&#160;</span>Huan quema nopa israelitame campa temo tonati quicajque para iteipa ixhuihua Rubén, Gad huan Manasés quiquetztoyaj se tlaixpamitl ipan inepa Canaán nechca atemitl Jordán, 
<span class="verse" id="JS22_12">12&#160;</span>mosentilijque nochi nopona altepetl Silo para quintehuitij. 
<span class="verse" id="JS22_13-14">13-14&#160;</span>Pero achtohui quititlanque Finees, icone totajtzi Eleazar, ica majtlactli huejhueyi tlayacanani, se tlayacanquetl tlen sesen hueyi familia tlen mocahuayayaj ipan nopa tlali campa temo tonati. Huan ajsique campa itztoyaj iteipa ixhuihua Rubén, Gad huan tlajco iteipa ixhuihua Manasés nopona ipan tlali Galaad. 
<span class="verse" id="JS22_15">15&#160;</span>Huan quema ajsitoj ipan tlali Galaad, quinilhuijque: </div>
<div class='p'>
<span class="verse" id="JS22_16">16&#160;</span>―Nochi israelitame tlen quitlepanitaj TOTECO techtitlantoque ma timechtlajtlaniquij: ‘¿Para tlen queja ni intlajtlacolchihuaj iixpa TOTECO Dios tlen tiisraelitame tijtequipanohuaj huan inmoiyocacahuaj para ax inquineltocase tohuaya? Inquichijtoque se tlaixpamitl para ma nesi ayoc inquitlepanitaj TOTECO. 
<span class="verse" id="JS22_17">17&#160;</span>¿Ax inquiilnamiquij nopa tlajtlacoli tlen sequin tlacame quichijque ipan Peor quema quinhueyichijque nopa tlaixcopincayome, huan TOTECO techtlatzacuilti ica se hueyi cocolistli? Huan hasta ama nopa tlajtlacoli noja techcocohua. 
<span class="verse" id="JS22_18">18&#160;</span>Huan ama imojuanti ¿nojquiya inquinequij inmoiyocatlalise huan inmoyoltetilise ica TOTECO? Huan intla inmotzontetilíaj iixpa ama, mostla yajaya cualanis ica nochi tiisraelitame. 
<span class="verse" id="JS22_19">19&#160;</span>Huan intla ax inhuelij inquihueyichihuase TOTECO nopona ipan ne inaliyo Jordán para campa quisa tonati pampa inquiitaj ax tlapajpactic iixpa TOTECO nopa tlali tlen inquiselijque, huajca xipanoca hasta ne seyoc inaliyo ni atemitl campa TOTECO itztoc tohuaya ipan iyoyon tiopa huan timechmacase tlali campa tojuanti. Pero amo ximotzontetilica ica TOTECO niyon ica tojuanti. Amo xijquetzaca se tlaixpamitl para seyoc tecojtli tlen ax TOTECO Dios tlen ya quipiya itlaixpa. 
<span class="verse" id="JS22_20">20&#160;</span>¿Ax inquiilnamiquij quema Acán, icone Zera, tlajtlacolchijqui iixpa TOTECO huan mocuili tlen quitelchijtoya TOTECO, huan TOTECO techtitlanili miyac tlatzacuiltili nochi tiisraelitame? Ax san mijqui Acán, pero mijque miyac israelitame ica itlajtlacol.’ </div>
<div class='s'>Quichijque nopa tlaixpamitl pampa quiicnelíaj TOTECO </div>
<div class='p'>
<span class="verse" id="JS22_21">21&#160;</span>Huajca iteipa ixhuihua Rubén, Gad huan tlajco iteipa ixhuihua Manasés quinnanquilijque nopa tlayacanani tlen nopa huejhueyi familias tlen israelitame huan quinilhuijque: </div>
<div class='p'>
<span class="verse" id="JS22_22">22&#160;</span>―TOTECO yajaya tlen quipiya nochi chicahualistli. Yajaya tlen quinnahuatía nochi tlen sequinoc quintocajtíaj dioses. San yajaya TOTECO. Yajaya quimati para melahuac totlajtol, huan xijmatica nochi imojuanti nojquiya. Tijtestigojquetzaj TOTECO para ax tijchijtoque ni tlaixpamitl para timoiyocatlalise huan timoyoltetilise. 
<span class="verse" id="JS22_23">23&#160;</span>Niyon ax tijchijtoque para tijcajtehuase TOTECO o para ipan tijmacase tlacajcahualistli tlatlatili o tlen harina, o para onca tlayoltlalili ihuaya. Intla queja nopa, huajca amantzi ma techtlatzacuilti TOTECO. 
<span class="verse" id="JS22_24">24&#160;</span>Pero tijchijque pampa tiquicnelíaj. Timoilhuijque huelis mostla o huiptla imoteipa ixhuihua quinilhuise toteipa ixhuihua para ax quipiyaj tlanahuatili para yase quihueyichihuatij TOTECO Dios tlen tiisraelitame tijtequipanohuaj imohuaya nopona ipan imotlal. Huelis quinilhuise toteipa ixhuihua para ax tleno quipiyaj imohuaya. 
<span class="verse" id="JS22_25">25&#160;</span>Huelis moilhuise para TOTECO quitlalijtoc ni atemitl Jordán para techiyocacahuase huan quinilhuise toteipa ixhuihua tlen tohuejhueyi familias Rubén, Gad huan tlajco ifamilia Manasés para ax tleno tijpiyaj ica TOTECO. Huan queja nopa imoteipa ixhuihua quinchihuase toteipa ixhuihua ma ayoc quitlepanitaca TOTECO. </div>
<div class='p'>
<span class="verse" id="JS22_26">26&#160;</span>“Yeca timoilhuijque más cuali ma tijchihuaca se tlaixpamitl, pero ax para ipan tijtlatise o tijtencahuase tlacajcahualistli. 
<span class="verse" id="JS22_27">27&#160;</span>¡Axtle! Tijchijque nopa tlaixpamitl para ma quinilnamiquilti imoixhuihua huan toteipa ixhuihua para tojuanti nojquiya tijhueyichihuaj TOTECO. Pero san tijcahuase tlacajcahualistli iixpa TOTECO ipan iyoyon tiopa campa imojuanti. Huan imoconehua ax huelise quinilhuise toconehua para ax quipiyaj tlanahuatili para quihueyichihuase TOTECO imohuaya. 
<span class="verse" id="JS22_28">28&#160;</span>Huan intla imoixhuihua queja nopa quiijtose, toixhuihua quinnanquilise: ‘Xiquitaca ni tlaixpamitl tlen totatahua quisencajtoque queja TOTECO itlaixpa, pero ax quichijque para tlacajcahualistli tlatlatili. San quisencajque para technextilis para imojuanti huan tojuanti san se tiitztoque.’ </div>
<div class='p'>
<span class="verse" id="JS22_29">29&#160;</span>“Ma ax quema timoilhuica para timohuejcatlalise tlen TOTECO. Ax quema timohuejcachihuase tlen ya, o tijchihuase se tlaixpamitl para tojuanti totlacajcahualis, niyon para tlacajcahualistli tlatlatili, niyon tlacajcahualistli tlen harina, niyon tlen onca. Pampa tijmatij san nopa tlaixpamitl tlen eltoc ipan iyoyon tiopa TOTECO Dios tlen mocahua tohuaya tiisraelitame quinamiqui para tlacajcahualistli.” </div>
<div class='p'>Queja nopa quiijtojque. </div>
<div class='p'>
<span class="verse" id="JS22_30">30&#160;</span>Huajca quema nopa totajtzi Finees huan nopa tlayacanani tlen nopa huejhueyi familias tlen israelitame quicajque tlen nopa soldados tlen Rubén, Gad, huan tlajco familia Manasés quiijtojque, nelía pajque. 
<span class="verse" id="JS22_31">31&#160;</span>Huan nopa totajtzi Finees quinilhui: </div>
<div class='p'>―Ama tijmatij temachtli TOTECO itztoc ica nochi tojuanti pampa tiquitaj ax intlajtlacolchijtoque iixpa ya. Huan yeca intechijcuenilijtoque se hueyi tlatzacuiltili tlen hueltosquía techajsitosquía. </div>
<div class='p'>
<span class="verse" id="JS22_32">32&#160;</span>Teipa Finees tlen elqui icone nopa totajtzi Eleazar ininhuaya nopa sequinoc tlayacanani, quincajtejque nopa soldados tlen Rubén, Gad huan tlajco nopa familia Manasés ipan tlali Galaad huan sampa yajque ipan tlali Canaán, huan quinpohuilijque nopa israelitame nochi tlen panotoya. 
<span class="verse" id="JS22_33">33&#160;</span>Huan nochi nopa israelitame nopona pajque miyac ica tlen quiijtojque, huan quicualitaque tlen panotoya. Huan nopa israelitame quihueyichijque Toteco Dios, huan ayoc moilhuijque para quintehuitij iniicnihua huan quixolehuatij nopa tlali campa itztoque iteipa ixhuihua Rubén huan Gad. 
<span class="verse" id="JS22_34">34&#160;</span>Huajca iteipa ixhuihua Rubén huan Gad quitocajtlalijque nopa tlaixpamitl: “Nopa tlaixpamitl tlen techilnamiquiltis.” Pampa quiijtojque: “Moquetza queja se testigo para techilnamiquiltis imojuanti huan tojuanti para san TOTECO yajaya DIOS.”  </div>
<div class='psalmlabel' id='JS23_0'> 23</div>
<div class='s'>Itlamiya tlajtol Josué </div>
<div class='p'>
<span class="verse" id="JS23_1">1&#160;</span>Huajca ica miyac xihuitl TOTECO quinchijqui nopa israelitame ma quintlanica nochi inincualancaitacahua huan teipa oncac tlasehuilistli ipan inintlal. Huan Josué ya eliyaya huehuentzi. 
<span class="verse" id="JS23_2">2&#160;</span>Huajca quinnotzqui nochi jueces, huehue tlacame huan tlayacanani ipan nochi huejhueyi familias, huan nochi tequitini huan quinilhui: </div>
<div class='p'>“Nijpiya miyac xihuitl huan ya nihuehuentzi. 
<span class="verse" id="JS23_3">3&#160;</span>Ya inquiitztoque tlen TOTECO Dios quichijtoc topampa tojuanti ica nochi nopa tlacame tlen ejque ipan ni tlali pampa TOTECO Dios tlatehuijqui topampa tojuanti. 
<span class="verse" id="JS23_4">4&#160;</span>Huan ama ya nimechmactili ica rifa nochi tlali tlen atemitl Jordán hasta nopa Hueyi Atl Mediterráneo campa oncalaqui tonati. Nimechmactili tlen timoaxcatijtoque huan nochi tlen noja polihui tijtlanise. 
<span class="verse" id="JS23_5">5&#160;</span>Huan yajaya TOTECO Dios imoixpa quintojtocas nochi tlen noja itztoque nopona. Huan quichihuas para inmoaxcatise nopa tlali queja yaja tohuaya mocajtoc. </div>
<div class='p'>
<span class="verse" id="JS23_6">6&#160;</span>“Huajca ximoyoltetilica. Ximomocuitlahuica para inquichihuase nochi tlen ijcuilijtoc ipan itlanahuatilhua Moisés. Amo ximoiyocacahuaca niyon quentzi. 
<span class="verse" id="JS23_7">7&#160;</span>Ax tleno xijpiyaca ica inijuanti tlen noja mocahuaj ipan nopa tlali. Amo xiquijtoca inintoca inintiotzitzi, niyon amo xiquintestigojquetzaca inintlaixcopincayohua. Amo xiquinhueyichihuaca, niyon amo ximotlancuaquetzaca iniixpa. 
<span class="verse" id="JS23_8">8&#160;</span>San xijtoquilijtiyaca TOTECO Dios queja inquichijtoque hasta ama. </div>
<div class='p'>
<span class="verse" id="JS23_9">9&#160;</span>“Yajaya TOTECO Dios quintojtocatoc imoixpa miyac tlacame tlen nelía tejtetique tlen camatiyayaj miyac tlajtoli huan itztoyaj ipan miyac huejhueyi altepetini. Huan hasta ama axaca huelqui inmechtlani. 
<span class="verse" id="JS23_10">10&#160;</span>San setzi tlen imojuanti huelis quinmajmatis se mil tlacame pampa TOTECO Dios tlatehuía imopampa imojuanti queja tohuaya mocajtoc quichihuas. 
<span class="verse" id="JS23_11">11&#160;</span>Huajca ximomocuitlahuica para san xiquicnelica yajaya TOTECO Dios. </div>
<div class='p'>
<span class="verse" id="JS23_12">12&#160;</span>“Intla inmoiyocacahuase tlen TOTECO huan inmosansejcotilise ica inijuanti tlen noja mocahuaj ipan ni tlaltini, o intla inmosihuajtise ica iniichpocahua, o intla inquincahuilise ma mocuilica se israelita ichpocatl, 
<span class="verse" id="JS23_13">13&#160;</span>xijmatica para melahuac TOTECO Dios ayoc quintojtocas tlen nopa tlaltini imoixpa. ¡Axtle! Huan inijuanti elise queja tlaquetztli huan quichihuase xihuetzica. Inmechchihuilise queja se inmechhuitequis ipan imocuitlapa ica se lazo. Elise queja se huitztli ipan imoixtiyol tlen tlahuel tecoco. Miyac inmechcuesolmacase hasta inmiquise huan ayoc initztose ipan nopa tlali tlen TOTECO Dios inmechmacatoc. </div>
<div class='p'>
<span class="verse" id="JS23_14">14&#160;</span>“Nechca huala nopa tonal para nimiquis queja pano ica nochi tlacame. Inquimatij ica nochi imoyoltzi huan ica nochi imotonaltzi para ax tleno polijtoc tlen TOTECO Dios imohuaya mocajtoc. Nochi tlen quiijto quichihuasquía, yajaya quichijtoc. 
<span class="verse" id="JS23_15">15&#160;</span>Huan queja TOTECO Dios inmechtiochijtoc ica nochi nopa cuali tlamantli tlen inmechtencahuili, nojquiya TOTECO Dios inmechhualiquilis nochi nopa fiero tlamantli tlen quiijtojtoc panos hasta yajaya inmechmictis huan ayoc huelis initztose ipan nopa tlali intla ax inquitoquilise. 
<span class="verse" id="JS23_16">16&#160;</span>Huajca intla inquiixpanose nopa tlajtoli tlen TOTECO Dios quichijqui imohuaya huan tlen inmechnahuatijtoc huan inquinhueyichihuase tiotzitzi o inmotlancuaquetzase iniixpa, TOTECO nelía cualanis imohuaya. Huan yajaya inmechmictis huan nimantzi inmechtlamipolihuiltis ipan ni tlali tlen inmechmacatoc.”  </div>
<div class='psalmlabel' id='JS24_0'> 24</div>
<div class='s'>Toteco quiompahui nopa tlajtolsencahuali ica israelitame </div>
<div class='p'>
<span class="verse" id="JS24_1">1&#160;</span>Teipa Josué quinsentili nochi israelitame tlen nochi huejhueyi familias ipan altepetl Siquem, ica nochi huehue tlacame, nochi tlayacanani, jueces huan tequitini. Huan nochi monextitoj iixpa Toteco Dios. 
<span class="verse" id="JS24_2">2&#160;</span>Huan Josué quincamahui nopa israelitame huan quinilhui: </div>
<div class='p'>―Ya ni tlen TOTECO Dios tlen tiisraelitame tijtequipanohuaj inmechilhuía: ‘Nelía huejcajquiya imohuejcapan tatahua mocahuayayaj nopona ipan seyoc inaliyo atemitl Éufrates para campa quisa tonati, huan quinhueyichihuayayaj inintiotzitzi queja elisquía Dios. Huan Taré, tlen elqui itata Abraham huan Nacor, nojquiya ya nopa quichijque. 
<span class="verse" id="JS24_3">3&#160;</span>Pero na nijtlapejpeni imohuejcapan tata Abraham tlen itztoya ipan seyoc inaliyo atemitl Éufrates, huan nijyacanqui campa hueli ipan tlali Canaán huan nijmacac icone, Isaac, para ipan ya niquinmiyaquilis iteipa ixhuihua. 
<span class="verse" id="JS24_4">4&#160;</span>Huan nijmacac Isaac ome iconehua, Jacob huan Esaú. Huan nijmactili Esaú nopa tlali Seir. Huan Jacob tlen nojquiya itoca Israel, huan itelpocahua tlen itztoyaj imohuejcapan tatahua teipa yajque ipan tlali Egipto. 
<span class="verse" id="JS24_5">5&#160;</span>Teipa niquintitlanqui Moisés huan Aarón huan ica inijuanti, niquintitlanili miyac tlaohuijcayotl nopa tlali Egipto ehuani. Huan teipa niquinquixti 
<span class="verse" id="JS24_6">6&#160;</span>imohuejcapan tatahua tlen tlali Egipto. Huan niquinhualicac hasta ajsitoj campa nopa Hueyi Atl Chichiltic. Huan quintoquiliyayaj nopa egiptome ica inintlatehuijca carros huan inincahuayos. 
<span class="verse" id="JS24_7">7&#160;</span>Pero imohuejcapan tatahua nechtzajtzilijque na, niininTECO, para ma niquinpalehui. Huan nijchijqui ma onca se tzintlayohuilotl tlatlajco campa imotatahua huan ne egiptome. Huan nijchijqui nopa hueyi atl ma huala ininpani nopa egiptome huan quintlamitzajqui. Huan inquimatij nochi tlen niquinchihuili nopa Egipto ehuani. </div>
<div class='p'>“ ‘Huan teipa para miyac xihuitl initztoyaj ipan nopa huactoc tlali campa ax tleno onca. 
<span class="verse" id="JS24_8">8&#160;</span>Huan teipa nimechhualicac hasta inintlal nopa amorreos tlen itztoyaj ipan ne seyoc inaliyo Jordán para campa quisa tonati. Huan inijuanti inmechtehuijque, pero naja nimechpalehui xiquintlanica. Niquintzontlamilti imoixpa huan inmoaxcatijque nopa tlali. 
<span class="verse" id="JS24_9">9&#160;</span>Huan quema Balac, icone Ziipor tlen elqui inintlanahuatijca moabitame, pejque inmechtehuisnequij inisraelitame; yajaya tlanahuati ma quinotzatij Balaam, icone Beor, para ma inmechtelchihuas. 
<span class="verse" id="JS24_10">10&#160;</span>Pero ax nijcajqui ma inmechtelchihuaqui Balaam. Nijchihualti ma inmechtiochihua miyac hueltas huan queja nopa nimechmanahui tlen Balaam. </div>
<div class='p'>
<span class="verse" id="JS24_11">11&#160;</span>“ ‘Teipa inpanocoj atemitl Jordán para ni seyoc inali huan inajsique altepetl Jericó. Huan nopa Jericó ehuani inmechtehuijque huan nojquiya inmechtehuijque nopa amorreos, ferezeos, cananeos, heteos, gergeseos, heveos huan jebuseos, pero naja nimechmactili imomaco. 
<span class="verse" id="JS24_12">12&#160;</span>Huan niquintitlanqui miyac cuaxicojme ma inmechyacantiyaca huan quintojtocaque nopa ome tlanahuatiani tlen amorreos ihuaya inintlacajhua. Naja nimechtlanili imocualancaitacahua. Ax inquintlanque ica imomachete huan imochicahualis. 
<span class="verse" id="JS24_13">13&#160;</span>Huan nimechmactili tlali ipan tlen ax intequititoyaj. Nimechmactili altepetini para ipan initztose tlen ax inquisencajtoyaj. Huan nimechmacac xocomeca mili para imoxocomeca huan olivo cuatini para imoaceite tlen ama inquitequihuíaj, pero ax inquintojque.’ Queja nopa quiijto TOTECO.” </div>
<div class='s'>Monequi nochipa tijtequipanose TOTECO </div>
<div class='p'>Huajca nojquiya Josué quinilhui: </div>
<div class='p'>
<span class="verse" id="JS24_14">14&#160;</span>―Huajca ama xijtlepanitaca huan xiquicnelica TOTECO. Xijtequipanoca ica nochi imoyolo huan ica temachili. Xiquinquixtica huan xiquinmajcahuaca nochi nopa tiotzitzi tlen imohuejcapan tatahua quihueyitlepanitaque ipan seyoc inaliyo Éufrates huan ipan tlali Egipto. San TOTECO xijtequipanoca. 
<span class="verse" id="JS24_15">15&#160;</span>Pero intla ax inquinequij inquitequipanose TOTECO, huajca xijtlapejpenica ama ni tonal ajqueya inquitequipanose. ¿Inquinhueyichihuase nopa tiotzitzi tlen imohuejcapan tatahua quintlepanitaque huejcajquiya ipan seyoc inaliyo nopa hueyi atemitl o inintlaixcopincayohua nopa amorreos campa ama initztoque? Pero xijmatica ya ni: Naja ica nochi nochampoyohua tijtequipanose san TOTECO. </div>
<div class='p'>
<span class="verse" id="JS24_16">16&#160;</span>Huajca nochi nopa israelitame tlananquilijque: </div>
<div class='p'>―Ax quema timoiyocatlalise tlen TOTECO. Ax quema tijcahuase huan tijhueyichihuase seyoc. 
<span class="verse" id="JS24_17">17&#160;</span>Elqui yajaya TOTECO Dios tlen quinquixti tohuejcapan tatahua ipan tlali Egipto campa tequipanoyayaj san tlapic. Yajaya tlen quichijqui miyac huejhueyi tiochicahualnescayotl para tojuanti. Yajaya tlen techmocuitlahuijtoc tlen tocualancaitacahua campa hueli tinentoque ipan tohueyi ojhui hasta ama. 
<span class="verse" id="JS24_18">18&#160;</span>Yajaya TOTECO tlen quintojtocac toixpa miyac tlacame ipan miyac tlaltini. Nojquiya quintojtocac nopa amorreos tlen itztoyaj ipan ni tlali. Huajca tojuanti nojquiya tijtequipanose huan tijhueyichihuase san TOTECO Dios. </div>
<div class='p'>
<span class="verse" id="JS24_19">19&#160;</span>Huajca Josué quinilhui nochi tlen nopona itztoyaj: </div>
<div class='p'>―Ax huelis inquitequipanose TOTECO quej hueli, pampa yajaya tlatzejtzeloltic. Huan yajaya ax quiijiyohuía se tlen quiijtohua quitequipanohua intla nojquiya quintlepanita tiotzitzi tlen ax nelía Dios. Ya nopa quicualancaita. Intla inquitlepanitaj seyoc, ax inmechtlapojpolhuis. 
<span class="verse" id="JS24_20">20&#160;</span>TOTECO nochipa itztoya cuali imohuaya, huajca amo xijcahuaca TOTECO niyon amo xijtequipanoca seyoc. Intla queja nopa inquichihuase, yajaya moyolcuepas huan inmechtlatzacuiltis hasta inmechtlamimictis. </div>
<div class='p'>
<span class="verse" id="JS24_21">21&#160;</span>Pero nochi nopa tlacame quinanquilijque Josué: </div>
<div class='p'>―¡Ax quema tijchihuase! San TOTECO tijtequipanose. </div>
<div class='p'>
<span class="verse" id="JS24_22">22&#160;</span>Huajca Josué quinilhui nochi nopa miyac israelitame: </div>
<div class='p'>―Huajca ama intestigos para melahuac tlen inquiijtojtoque. Inquitestigojquetztoque TOTECO para inquitlapejpenijtoque inquitequipanose san ya. </div>
<div class='p'>Huan inijuanti tlananquilijque: </div>
<div class='p'>―Tojuanti titestigos. </div>
<div class='p'>
<span class="verse" id="JS24_23">23&#160;</span>Huajca Josué quinilhui: </div>
<div class='p'>―Intla inquipiyaj tiotzitzi, nochi xiquinmajcahuaca. Huan ximoyolcuepaca huan xijtoquilica san TOTECO Dios tlen tiisraelitame tijtequipanohuaj. </div>
<div class='p'>
<span class="verse" id="JS24_24">24&#160;</span>Huan nochi nopa israelitame quinanquilijque Josué: </div>
<div class='p'>―San TOTECO Dios tijtequipanose huan san yajaya tijneltoquilise. </div>
<div class='p'>
<span class="verse" id="JS24_25">25&#160;</span>Huajca nopa tonal nepa nechca altepetl Siquem, Josué quichijqui se tlajtolsencahuali ininhuaya israelitame huan TOTECO, huan quinilhui nopa tlanahuatili huan tlamachtili tlen monequi quineltocase. 
<span class="verse" id="JS24_26">26&#160;</span>Huan Josué quiijcuilo nochi ni tlanahuatili tlen nopa tlacame quiijtojque quineltocase tlen nopa Amatlapohuali tlen Itlanahuatilhua Toteco Dios. Huan Josué tlanahuati ma quihualicaca se hueyi tetl huan ma quiquetzaca nopona campa nopa ahuatl nechca iyoyon tiopa TOTECO. 
<span class="verse" id="JS24_27">27&#160;</span>Huan Josué quinilhui nochi nopa israelitame: </div>
<div class='p'>―Ni tetl tlen tijquetzaj nica quinextis nochi tlen panotoc ama. Queja se testigo quichihua, quicajqui nochi tlajtoli tlen TOTECO techilhui, huajca intla ax inquichihuaj queja inquiijtojque, yajaya inmechteilhuis. </div>
<div class='p'>
<span class="verse" id="JS24_28">28&#160;</span>Huan teipa Josué quinnahuatijtejqui nopa israelitame huan sesen yajqui ipan itlal tlen quiselijtoyaj para iniaxca. </div>
<div class='s'>Mijqui Josué </div>
<div class='p'>
<span class="verse" id="JS24_29">29&#160;</span>Huan teipa mijqui Josué, icone Nun, tlen itztoya itlatequipanojca TOTECO. Huan quipixqui 110 xihuitl quema mijqui. 
<span class="verse" id="JS24_30">30&#160;</span>Huan quitojque itlacayo nechca altepetl Timnat Sera, ipan tlen ya itlal tlen quiselijtoya ipan nopa tepeyo tlen eliyaya iniaxca iteipa ixhuihua Efraín. Campa quitojque mocahua ica norte tlen tepetl Gaas. </div>
<div class='p'>
<span class="verse" id="JS24_31">31&#160;</span>Huan nopa israelitame quitequipanojque TOTECO nochi tonali quema noja itztoya Josué huan quema noja itztoyaj nochi nopa huehue tlacame tlen quiixmatque Josué huan quiitztoyaj nopa huejhueyi tiochicahualnescayotl tlen TOTECO quichijqui para nopa israelitame. </div>
<div class='s'>Quitlalpachojque iomiyo José </div>
<div class='p'>
<span class="verse" id="JS24_32">32&#160;</span>Huan nojquiya nopa israelitame quihualicatoyaj iomiyo José tlen tlali Egipto, huan quitojque nopona nechca Siquem. Quitojque ipan nopa tlali tlen ininhuejcapan tata Jacob, tlen huejcajquiya mijqui, quincohuilijtoya iconehua Hamor ica 100 plata tomi. (Ni tlali teipa elqui iniaxca iteipa ixhuihua José.) </div>
<div class='s'>Mijqui nopa totajtzi Eleazar </div>
<div class='p'>
<span class="verse" id="JS24_33">33&#160;</span>Huan nojquiya mijqui Eleazar tlen elqui icone Aarón, huan quitojque nechca altepetl Guebéa ipan itlal Finees tlen eliyaya icone. Huan itlal elqui ipan nopa tlachiquiltini tlen quiselijque iteipa ixhuihua Efraín.</div><div class="footnote">
<hr />
</div>
</div></body></html>
