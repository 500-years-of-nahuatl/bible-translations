<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ngu" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yencuic iyectlajtoltzin Dios itech ica toTeco Jesucristo ROMANOS 1</title>
</head>
<body dir='ltr'>
<ul class='tnav'>
<li><a href='index.xhtml'>ROMANOS</a></li>
</ul><ul class='tnav'><li><a href='ROM.xhtml#RM1_0'>1</a></li>
<li><a href='ROM.xhtml#RM2_0'>2</a></li>
<li><a href='ROM.xhtml#RM3_0'>3</a></li>
<li><a href='ROM.xhtml#RM4_0'>4</a></li>
<li><a href='ROM.xhtml#RM5_0'>5</a></li>
<li><a href='ROM.xhtml#RM6_0'>6</a></li>
<li><a href='ROM.xhtml#RM7_0'>7</a></li>
<li><a href='ROM.xhtml#RM8_0'>8</a></li>
<li><a href='ROM.xhtml#RM9_0'>9</a></li>
<li><a href='ROM.xhtml#RM10_0'>10</a></li>
</ul><ul class='tnav'>
<li><a href='ROM.xhtml#RM11_0'>11</a></li>
<li><a href='ROM.xhtml#RM12_0'>12</a></li>
<li><a href='ROM.xhtml#RM13_0'>13</a></li>
<li><a href='ROM.xhtml#RM14_0'>14</a></li>
<li><a href='ROM.xhtml#RM15_0'>15</a></li>
<li><a href='ROM.xhtml#RM16_0'>16</a></li>
</ul>

<div class='main' id='RM0_0'>

<div class='mt'>ROMANOS </div>
<div class='mt2'>ITLAJCUILOL ON APÓSTOL SAN PABLO PARA ON ROMANOS  </div>
<div class='psalmlabel' id='RM1_0'> 1</div>
<div class='s'>Pablo oquintlacuilhuij on tlaneltocaquej ne Roma </div>
<div class='p'>

<span class="verse" id="RM1_1">1&#160;</span>Nejhua, Pablo, niitequitcau Jesucristo. Dios onechnotz niman onechcalactij para niapóstol. Yejhua onechtlapejpenij para nicteijlis on cuajli tlajtojli yejhuan quitemaca temaquixtilistli. </div>
<div class='p'>
<span class="verse" id="RM1_2">2&#160;</span>Yejhua in temachtijli yoquimelajcaijtojca ipan on Yectlajcuilojli intechcopa on itiotlajtojcahuan. 
<span class="verse" id="RM1_3">3&#160;</span>In temachtijli technojnotza ica toTeco Jesucristo. Yejhua iConetzin Dios, niman ijcuac otlacat, yejhua huejca teixhuiu<a href='#FN1' epub:type='noteref' class='noteref'>*</a> catca itech on rey David. 
<span class="verse" id="RM1_4">4&#160;</span>Pero ijcuac onoyolihuitij<a href='#FN2' epub:type='noteref' class='noteref'>†</a> niman onoquetzteu ipan itlalcon, on Espíritu Santo oquipanextij ica poder ica yejhua iConeu Dios. 
<span class="verse" id="RM1_5">5&#160;</span>Itechcopa niman ipampa Jesucristo, Dios onechmacac iteicnelilis<a href='#FN3' epub:type='noteref' class='noteref'>‡</a>. Niman ican iteicnelilis onechtitlan quen apóstol para ma niquinnojnotzati on xhebreos yejhuan chantij ipan nochi países. Niconminnojnotza para ma quineltocacan niman ma quitlacamatican Dios. 
<span class="verse" id="RM1_6">6&#160;</span>Niman nemejhuamej no nentehuamej omechnotzquej para no nenteyaxcahuan<a href='#FN4' epub:type='noteref' class='noteref'>§</a> itech Cristo. </div>
<div class='p'>
<span class="verse" id="RM1_7">7&#160;</span>Nemechtlajcuilhuiya, tej, nochimej nemejhuamej yejhuan nenchantij ipan on hueyican itoca Roma yejhuan nenitetlajsojcayaxcahuan Dios. Ma Dios toTajtzin niman toTeco Jesucristo mechmacacan intlatiochihualis niman inyolsehuilis. </div>
<div class='s'>Pablo quinequi comintlajpalos on tlaneltocaquej yejhuan chantij ne Roma </div>
<div class='p'>
<span class="verse" id="RM1_8">8&#160;</span>Aman, tej, itechcopa Jesucristo nicmaca tlaxtlahuijli noDios nemopampa nemochimej<a href='#FN5' epub:type='noteref' class='noteref'>*</a> pampa on tlacamej nochihuiyan chantij yocaquej quen nemejhuamej nentlaneltocaj. 
<span class="verse" id="RM1_9">9&#160;</span>Nictequipanohua Dios ican nochi noyojlo ica nicteijlia on cuajli tlajtojli ica on iConetzin. Dios cualitzticaj ica nochipa nemechelnamiqui ipan nooración. 
<span class="verse" id="RM1_10">10&#160;</span>Desde ye huejcahui onicnec nemechonnotzas. Yejhua ica, tej, nictlajtlanilia Dios ma nechcahuili nemechnotzati tla yejhua quinequi. 
<span class="verse" id="RM1_11">11&#160;</span>Sanoyej nicnequi nemechitas para nemechmacas itlaj tetlayocolijli yejhuan quisa itech on Espíritu Santo para xmelajcanemican. 
<span class="verse" id="RM1_12">12&#160;</span>Niquijtosnequi ma titoyolehuacan se ihuan ocse ica on tlaneltoctli yejhuan ticpiaj. </div>
<div class='p'>
<span class="verse" id="RM1_13">13&#160;</span>Nocnihuan, nicnequi xmatican ica miyecpa onicnec nemechonnotzas, pero hasta aman xnechcahuiliaj niau. Nicnequi nias para yacamej niquinyolchicahuas niman niquinyolcuepas para más ma quineltocacan Dios ijcon quen nicchihua inhuan on ocsequimej yejhuan xhebreos. 
<span class="verse" id="RM1_14">14&#160;</span>Nicmati ica oncaj nitequitis intech on yejhuan griegos niman yejhuan xgriegos, niman intech on yejhuan tlamatquej niman on yejhuan xtlamatquej. 
<span class="verse" id="RM1_15">15&#160;</span>Yejhua ica, aman ica yoninocau para no nemechmachtis on yejhuan nenchanejquej ne Roma on temachtijli ica temaquixtilistli. </div>
<div class='s'>On temachtijli ica temaquixtilistli quipia poder </div>
<div class='p'>
<span class="verse" id="RM1_16">16&#160;</span>Xnipinahua, tej, para nicteijlis on cuajli tlajtojli yejhuan quitemaca temaquixtilistli, pampa on yejhua ipoder Dios para quinmaca temaquixtilistli nochimej on yejhuan quineltocaj. On temaquixtilistli achtoj opeu quipiaj on hebreos, pero aman no pehua intech on yejhuan xhebreos. 
<span class="verse" id="RM1_17">17&#160;</span>Yejhua in cuajli tlajtojli yejhuan quitemaca temaquixtilistli techmachiltia quen ijqui Dios quimaca se tlacatl yolmelahualistli. Dios quimaca yolmelahualistli san ipampa itlaneltoc niman xitlaj<a href='#FN6' epub:type='noteref' class='noteref'>†</a> ocse ipampa ijquin quen quijtohua in Yectlajcuilojli: “On tlacatl yejhuan yolmelajqui san itechcopa itlaneltoc nemis.” </div>
<div class='s'>On yejhuan xquineltocaj Cristo quipiaj tlajtlacojli </div>
<div class='p'>
<span class="verse" id="RM1_18">18&#160;</span>Tiquitaj, tej, ica on itlahuel Dios, desde ne ilhuicac hualehua para yejco intech on xcuajcualtin niman xyolmelajquej tlacamej yejhuan, impampa intlajtlacolhuan xcahuiliaj ma nopantlanti on tlen melahuac. 
<span class="verse" id="RM1_19">19&#160;</span>Yejhuamej cuajli quimatztoquej on tlajtlamach<a href='#FN7' epub:type='noteref' class='noteref'>‡</a> se hueli quimati itech ica Dios, pampa sa no yejhua Dios yoquintitij. 
<span class="verse" id="RM1_20">20&#160;</span>Nochi tlen Dios itequiu yejhuan xtiquitaj hueli ticmatij itechcopa on tlajtlamach yejhuan oquitlalij. Desde ijcuac in tlalticpactli oquitlalij, cuajli pantlantiticaj ica yejhua Dios niman ica ipoder xqueman tlamis. Yejhua ica, tej, ijcuac quintlajtlacolmacasquej, xhuelisquej itlaj ica tenanquilisquej yejhuan quimpalehuis para nomanahuisquej. 
<span class="verse" id="RM1_21">21&#160;</span>Masqui yejhuamej oquimatquej ica Dios nemi, xoquitlacaitaquej quen Dios nion xoquimacaquej tlaxtlahuijli. Pero intlamachilis xoc hueli quinemilia on tlamach yejhuan tepalehuij, niman inyoltechicahualis hasta xoc hueli itlaj tlen cuajli cajsicamatij. 
<span class="verse" id="RM1_22">22&#160;</span>Masqui notenehuaj tlamatquej, yejhuamej onquisaj tontos. 
<span class="verse" id="RM1_23">23&#160;</span>Yejhuamej xquimahuistiliaj ihueyilis Dios yejhuan xqueman miqui, yej quimahuistiliaj on yejhuan tlamachijchijhualti intajtzitzihuan. In intajtzitzihuan tlajtlacha quen tlacamej yejhuan miquij noso ican intlachalis on totomej, cohuamej niman on yolquej yejhuan quipiaj nahui imicxi. </div>
<div class='p'>
<span class="verse" id="RM1_24">24&#160;</span>Yejhua ica, tej, Dios oquincahuilij ma quichihuacan on tlajtlamach tlen xchipahuac yejhuan inelehuilis oquinec. Niman ijqui oquinochihuilijquej on tlen tepinajti quen on tlacamej noelehuiaj<a href='#FN8' epub:type='noteref' class='noteref'>§</a> niman on sihuamej no noelehuiaj. 
<span class="verse" id="RM1_25">25&#160;</span>Yejhuamej oquipatlaquej on tlen melahuac itech ica Dios yejhua ica on tlen tlacajcayahualistli. Yejhuamej quitlacaitaj niman cueyiliaj on tlen Dios oquitlalij, pero xquitlacaitaj niman xcueyiliaj Dios aquin quitocarohua quiselis yectenehualistli para nochipa. Ma ijqui nochihua. </div>
<div class='p'>
<span class="verse" id="RM1_26">26&#160;</span>Dios, tej, yejhua ica oquincahuilij ma quichihuacan on xcuajli tlajtlamach yejhuan inelehuilis oquinec. Niman inelehuis tepinajti. Hasta on sihuamej onopatlaquej yej insihuaxihuan quinelehuiyayaj. 
<span class="verse" id="RM1_27">27&#160;</span>On tlacamej no ijqui yej intlacaxihuan quinelehuiyayaj hasta campa xoc hueli. Yejhuamej, tej, quinochihuiliaj tlajtlamach tlen tepinajtij, niman pampa ijcon nonejnequiyaj, quijyohuiyaj on castigo yejhuan quipiaj ipan intlalnacayo quen quitocarohua. </div>
<div class='p'>
<span class="verse" id="RM1_28">28&#160;</span>Pampa xoc quinequij quimatisquej tlajtlamach itech ica Dios, Dios oquincau, niman oquinemilijquej on tlen sanenca. Yejhua ica yejhuamej quichihuaj on tlen xquitocarohua quichihuasquej. 
<span class="verse" id="RM1_29">29&#160;</span>Innemilis tenticaj ican nochi tlajtlamach tlen xcuajli. Ahuilnemij, xyolmelajquej, quitejelehuiliaj tlajtlamach quen xquitocarohua niman quinchihuiliaj xcuajli ocsequimej. Yejhuamej ican nochi inyojlo nexicolmiquij, temictiaj, quipejpehualtiaj tlahuejli, tlacajcayahuaj, quichihua nochi tlin xcuajli niman chacuamej. 
<span class="verse" id="RM1_30">30&#160;</span>Yejhuamej teijijtohuaj, istlacatij, quitlahuelitaj Dios, xtetlacaita, nohueyimatij niman nohueyitenehuaj. Quinemiliaj tlajtlamach más tlen xcuajli para quichihuaj niman xquitlacamatij intajhuan. 
<span class="verse" id="RM1_31">31&#160;</span>Yejhuamej tontos, xquichihuaj tlen quijtohuaj, xacaj quitlajsojtlaj<a href='#FN9' epub:type='noteref' class='noteref'>*</a>, xtetlapojpolhuiyaj niman xteicneliaj<a href='#FN10' epub:type='noteref' class='noteref'>†</a>. 
<span class="verse" id="RM1_32">32&#160;</span>Masqui cuajli quimatztoquej ica Dios otlanahuatij ma miquican on yejhuan quichihuaj on tlen xcuajli tlajtlamach, yejhuamej oc<a href='#FN11' epub:type='noteref' class='noteref'>‡</a> más quichihuaj. Niman hasta ican pactli quintaj on yejhuan no ijqui quichihuaj.  </div>
<div class='psalmlabel' id='RM2_0'> 2</div>
<div class='s'>Dios quintlaxtlahuilia on tlacamej quen quitocarohua </div>
<div class='p'>
<span class="verse" id="RM2_1">1&#160;</span>Yejhua ica on tlacatl yejhuan tetlajtlacolmaca xhuelis itlaj ica quinanquilis Dios para ica nomanahuis itech. Ximportarohua aquin yejhua. Ijcuac ocse quitlajtlacolmaca, sa no yejhua notlajtlacolmaca pampa sa no yejhua tlajtlamach<a href='#FN12' epub:type='noteref' class='noteref'>*</a> quichihua. 
<span class="verse" id="RM2_2">2&#160;</span>Ticmatztoquej, tej, ica ijcuac Dios tetlajtlacolmaca, itetlajtlacolmacalis quixtia ipan on tlen melahuac se quichihua. 
<span class="verse" id="RM2_3">3&#160;</span>On tlacatl yejhuan no quichihua on tlen quichihuaj on tlacamej yejhuan quintlajtlacolmaca, quitocarohua quimati ica quiselis on tejmoti tlajtlacolmacalistli yejhuan Dios quimacas. 
<span class="verse" id="RM2_4">4&#160;</span>San pampa Dios ican itetlajsojtlalis<a href='#FN13' epub:type='noteref' class='noteref'>†</a> quijyohuilia, yejhua xquitocarohua quinemilis ica ijyohuilis Dios xhueyi quijtosnequi. Dios quijyohuilia ican itetlajsojtlalis pampa quinequi quimacas tiempo para ma nopatla iyojlo. 
<span class="verse" id="RM2_5">5&#160;</span>Pero ijcuac se tlacatl yoltechicactic niman xquinequi noyolpatlas, on tlajyohuilistli sa no yejhua quinomiyequilijticaj para quiselis ipan on tonajli ijcuac Dios tetlaxtlahuilis. Ipan on tonajli Dios quipantlantis itetlajtlacolmacalis quen quitocarohua. 
<span class="verse" id="RM2_6">6&#160;</span>Ijcuacon, tej, cada se quitlaxtlahuilis quen quitocarohua ica on tlen se oquichiu. 
<span class="verse" id="RM2_7">7&#160;</span>Niman on yejhuan quichihuaj canica para quitejtemohuaj on hueyilistli, niman tetlacaitalistli niman nemilistli yejhuan para nochipa itechcopa on tlen cuajli quichijtoquej, Dios quinmacas yencuic nemilistli yejhuan para nochipa quipiasquej. 
<span class="verse" id="RM2_8">8&#160;</span>Pero on yejhuan nohueyimatij niman xquitlacamatij on tlen melahuac, yej quitlacamatij on tlen xcuajli, ica itlahuel Dios quinmacas intlajyohuilis. 
<span class="verse" id="RM2_9">9&#160;</span>Nochimej on yejhuan quichihuaj on tlen xcuajli quipiasquej tlajyohuilistli niman ajmantli. Achtoj on hebreos quipiasquej niman no on yejhuan xhebreos. 
<span class="verse" id="RM2_10">10&#160;</span>Pero nochimej on yejhuan quichihuaj on tlen cuajli quipiasquej hueyilistli, tetlacaitalistli niman yolsehuilistli. Achtoj on hebreos quipiasquej niman no on yejhuan xhebreos. </div>
<div class='p'>
<span class="verse" id="RM2_11">11&#160;</span>Ijcon, tej, tiquitaj ica Dios xquichicoita<a href='#FN14' epub:type='noteref' class='noteref'>‡</a> se tlacatl ihuan ocse. 
<span class="verse" id="RM2_12">12&#160;</span>Yejhua ica on yejhuan xquixmatij itlanahuatil Moisés niman tlajtlacohuaj popolihuisquej, masqui itlanahuatil Moisés xquintlajtlacolmacas. No ijqui, tej, on yejhuan quixmatij itlanahuatil Moisés niman tlajtlacohuaj, no quintlajtlacolmacasquej quen yejhua on tlanahuatijli tlanahuatia. 
<span class="verse" id="RM2_13">13&#160;</span>Dios, tej, xquijtohua ica intlajtlacolhuan on tlacamej yoquintlaxtlau san pampa caquij itlanahuatil Moisés, yej tla quitlacamatij nochi tlen tlanahuatia on tlanahuatijli. 
<span class="verse" id="RM2_14">14&#160;</span>Pero ijcuac on xhebreos yejhuan xquipiaj itlanahuatil Moisés, quichihuaj sa no ijqui quen tlanahuatia on tlanahuatijli, yejhuamej quiteititiaj ica itlanahuatil Dios oncaj ipan inyojlo, masqui xquipiaj itlanahuatil Moisés. 
<span class="verse" id="RM2_15">15&#160;</span>Ijcon, tej, quen yejhuamej nohuicaj quiteititiaj ica on tlanahuatijli tlajcuiloloncaj ipan inyojlo. Intlamachilis no quiteixpantiliaj yejhua on, pampa quemantica quintlajtlacolmaca noso quemantica quinmanahuiya. 
<span class="verse" id="RM2_16">16&#160;</span>Yejhua in no nochihuas ipan on tonajli ijcuac Dios itechcopa Jesucristo quintlajtlacolmacas on tlen iyanticaj ipan inyojlo on tlacamej. Nochi yejhua in nochihuas quen on cuajli tlajtojli ica temaquixtilistli quijtohua yejhuan nicteijlia. </div>
<div class='s'>On hebreos quipiaj itlanahuatil Moisés pero xquitlacamatij </div>
<div class='p'>
<span class="verse" id="RM2_17">17&#160;</span>Aman ma ticnemilican ica on hebreos. Yejhuamej quitlaliaj inyojlo itech itlanahuatil Moisés niman ican nohueyimatilistli notenehuaj iconehuan Dios. 
<span class="verse" id="RM2_18">18&#160;</span>Quimatij on tlen Dios quinequi para quichihuasquej, niman itechcopa on tlanahuatijli no quimatztoquej quen ijqui quitlapejpenisquej on tlen más cuajli. 
<span class="verse" id="RM2_19">19&#160;</span>Cuitiaj ica huelis itech Dios quinyecanasquej on yejhuan xquixmatij niman huelis quinmachtisquej on yejhuan xquixmatij on itemachtilhuan Dios yejhuan tlen melahuac. 
<span class="verse" id="RM2_20">20&#160;</span>Quinemiliaj huelis quintlamachilistisquej on yejhuan xitlaj<a href='#FN15' epub:type='noteref' class='noteref'>§</a> quimajmatij niman huelis quinmachtisquej on yejhuan quen coconej ixpan Dios, pampa ipan on tlanahuajtijli quipiaj nochi on tlaixmachilistli niman nochi on tlen melahuac. 
<span class="verse" id="RM2_21">21&#160;</span>Tla yejhuamej, tej, hueli quintlamachilistiaj ocsequimej, ¿tlica<a href='#FN16' epub:type='noteref' class='noteref'>*</a>, tej, xsa no yejhuamej no notlamachilistiaj? Niman tla yejhuamej quiteijliaj xcuajli para tlachtequilos, ¿tlica, tej, yejhuamej no tlachtequij? 
<span class="verse" id="RM2_22">22&#160;</span>Niman tla sa no yejhuamej no quiteijliaj xcuajli para ahuilnemilos, ¿tlica, tej, sa no yejhuamej no ijqui quichihuaj? Niman tla sa no yejhuamej no quintlahuelitaj on tlamachijchijhualtin intajtzitzihuan, ¿tlica, tej, conichtequij on tlen ipan intiopan nosentlaliaj? 
<span class="verse" id="RM2_23">23&#160;</span>Yejhuamej nohueyimatij pampa quipiaj itlanahuatil Moisés, pero xquitlacaitaj Dios pampa xquichihuaj on tlen tlanahuatia sa no yejhua on tlanahuatijli. 
<span class="verse" id="RM2_24">24&#160;</span>Yejhua ica on Yectlajcuilojli ijquin quijtohua: “On yejhuan xhebreos san nemopampa quijtohuiliaj Dios on tlen xcuajli.” </div>
<div class='p'>
<span class="verse" id="RM2_25">25&#160;</span>On nescayotl itoca circuncisión melahuac quimpalehuisquia tla quitlacamatisquiaj nochi itlanahuatil Moisés. Pero tla xquitlacamatij on tlanahuatijli, tla ijcon on nescayotl xitlaj quijtosnequi. 
<span class="verse" id="RM2_26">26&#160;</span>Niman tla on yejhuan xquipiaj on nescayotl itoca circuncisión niman quichihuaj on tlen tlanahuatia on tlanahuatijli, tla ijcon quinselis Dios quen quipiasquiaj on nescayotl, masqui xmelahuac quipiaj. 
<span class="verse" id="RM2_27">27&#160;</span>On yejhuan xquipiaj on nescayotl ipan intlalnacayo, pero quitlacamatij itlanahuatil Moisés, quintlajtlacolmacasquej on yejhuan xquitlajcamatij on tlanahuatilij masqui quipiaj on nescayotl niman quitlajcuilolpiaj on tlanahuatijli. 
<span class="verse" id="RM2_28">28&#160;</span>Se tlacatl xmelahuac hebreo san pampa tlacati itech se familia yejhuan hebreo, nion xejhua melahuac circuncisión yejhuan notetlaliliaj ipan tlalnacayo. 
<span class="verse" id="RM2_29">29&#160;</span>Yej melahuac hebreo on yejhuan hebreo ipan iyojlo. Niman on nescayotl itoca circuncisión yejhuan melahuac, oncaj ipan teyojlo. On nescayotl yejhuan melahuac se tlacatl quiselia itechcopa on Espíritu Santo niman xpampa on ica quitlacamati itlanahuatil on tlanahuatijli. On yejhuan melahuac hebreo xquiselia yectenehualistli intech on tlacamej, yej itech Dios.  </div>
<div class='psalmlabel' id='RM3_0'> 3</div>
<div class='p'>
<span class="verse" id="RM3_1">1&#160;</span>Tla ijcon ¿tlinon ica quipalehuiya tla se hebreo? Noso tla on hebreos quipiaj on circuncisión, ¿on yejhua quimpalehuis? 
<span class="verse" id="RM3_2">2&#160;</span>Quemaj, sanoyej<a href='#FN17' epub:type='noteref' class='noteref'>*</a> miyec quipia tlinon ica quimpalehuiya. On achtoj ica Dios oquinmacac para quejehuasquej iYectlajcuilol. 
<span class="verse" id="RM3_3">3&#160;</span>Pero ¿tlinon nochihuas tla semej hebreos xquichihuasquej on tlen Dios oquitlalij ipan ipromesa? ¿Yejhua in quijtosnequi ica Dios xoc quichihuas on tlen oquitlalij ipan ipromesa? 
<span class="verse" id="RM3_4">4&#160;</span>¡Melahuac, tej, Dios quichihuas on tlen oquitlalij ipan ipromesa! Masqui nochimej tlacamej xquichihuaj quen quijtohuaj, Dios nochipa quichihua quen yejhua quijtohua. Ijquin, tej, quijtohua on Yectlajcuilojli: </div>
<div class='q'>Ica on tlen tiquijtos, yejhua ica timopanextis ica ticuajli. Niman xhuelis mitztlajtlacolmacas ijcuac mitzyolcuitisquej. </div>
<div class='p'>
<span class="verse" id="RM3_5">5&#160;</span>Pero tla totlajtlacol quipanextia ica Dios yolmelajqui, ¿tlinon, tej, quijtosnequi ijcuac Dios techcastigarohua? ¿Huelis tiquijtosquej ica Dios xcuajli quichihua pampa techcastigarohua? (Ijquin tlajtlajtohuaj on tlalticpactlacamej itech ica Dios.) 
<span class="verse" id="RM3_6">6&#160;</span>¡Melahuac, tej, ica ca! Tla Dios xcuajli quichihuasquia ijcuac techcastigarohua, ¿quen ijqui, tej, huelisquia quintlajtlacolmacasquia on tlalticpactlacamej? </div>
<div class='p'>
<span class="verse" id="RM3_7">7&#160;</span>Yacaj yejhuan xcuajli iyojlo ijquin hueli quijtohua: “Aman tla xnicchihua on tlen onictlalij ipan nopromesa, ocsequimej más hueli cajsicamatij ica Dios nochipa quichihua quen quijtohua. Ijquin, tej, yejhua más quiselia hueyilistli. Tla ijcon, ¿tlica<a href='#FN18' epub:type='noteref' class='noteref'>†</a> nechtlajtlacolmaca quen quitlajtlacolmaca on tlacatl tlajtlacolej?” 
<span class="verse" id="RM3_8">8&#160;</span>Tla para ijcon, ¿tlica, tej, xnicchihua on tlen xcuajli para Dios más ma quiseli on hueyilistli?” Sequimej quijtohuaj ica yejhua on nictemachtia, pero yejhuamej xican cuajli inyojlo quijtohuaj. Dios quintlajtlacolmacas quen quitocarohua. </div>
<div class='s'>Nochimej ticpiaj tlajtlacojli </div>
<div class='p'>
<span class="verse" id="RM3_9">9&#160;</span>¿Aman, tej, tlinon? ¿Tejhuamej hebreos más tihuejhueyixtoquej ixpan Dios xquen on yejhuan xhebreos? ¡Melahuac, tej, ica ca! Nejhua yonicteititij ica nochimej tlajtlacohuaj, sanquen on hebreos niman on yejhuan xhebreos. 
<span class="verse" id="RM3_10">10&#160;</span>Niman ipan on Yectlajcuilojli ijquin tlajcuilolnesticaj: </div>
<div class='q'>Nion siquiera se xnemi yejhuan yolmelajqui tlacatl. </div>
<div class='q'>
<span class="verse" id="RM3_11">11&#160;</span>Xnemi yejhuan cajsicamati iojhui Dios; xnemi yejhuan quinequi quitejtemos Dios. </div>
<div class='q'>
<span class="verse" id="RM3_12">12&#160;</span>Nochimej on tlacamej oquitlalcahuijquej Dios; nochimej sanencaj nemij. Nion se xquichihua on tlen cuajli. </div>
<div class='q'>
<span class="verse" id="RM3_13">13&#160;</span>Incamac molonqui ijnecuisti quen on tlalcontli yejhuan quitentlapojhuaj. Ican intlajtol quijtohuaj on tlen ica tlacajcayahuaj. Niman intlajtol quipia quen iascayo<a href='#FN19' epub:type='noteref' class='noteref'>‡</a> yejhuan ica teijtlacohuaj quen on cohuatl quichihua ijcuac tecua. </div>
<div class='q'>
<span class="verse" id="RM3_14">14&#160;</span>Nochi on tlahuijhuicaltilistli niman tlahuejli hasta incamac yonomat. </div>
<div class='q'>
<span class="verse" id="RM3_15">15&#160;</span>Yejhuamej sa quimachixtoquej aquinon huelis quimictisquej. </div>
<div class='q'>
<span class="verse" id="RM3_16">16&#160;</span>Yejhuamej texoxotoniaj niman tetlajyohuiltiaj nochihuiyan campa yahuij. </div>
<div class='q'>
<span class="verse" id="RM3_17">17&#160;</span>Xquimatij, tej, quen ijqui nohuicasquej inhuan ocsequimej ican yolsehuilistli. </div>
<div class='q'>
<span class="verse" id="RM3_18">18&#160;</span>Yejhuamej xqueman quimacasij Dios. </div>
<div class='p'>
<span class="verse" id="RM3_19">19&#160;</span>Nochi yejhua in tlajcuilolnesticaj ipan on tlajcuilolamatl yejhuan itlanahuatil Moisés. Ticmatztoquej, tej, ica nochi tlen quijtohua on tlajcuilolamatl, quimijlia on yejhuan on tlanahuatijli quinnahuatia. Ijcon quimijlia para nochi tlacatl ma ca sa ma quipia tlinon ica tenanquilisquej yejhuan quimpalehuis para nomanahuisquej, yej ixpan Dios ma noyolcuitican quen onohuicaquej. 
<span class="verse" id="RM3_20">20&#160;</span>Yejhua ica, tej, Dios xacaj quijlis ica itlajtlacolhuan yoquitlaxtlau pampa quichihua on tlen tlanahuatia on tlanahuatijli. Xmatztiacan, tej, ica on tlanahuatijli tepalehuiya san para techmachiltia ica titlajtlacolejquej. </div>
<div class='s'>Itechcopa totlaneltoc ticseliaj on temaquixtilistli </div>
<div class='p'>
<span class="verse" id="RM3_21">21&#160;</span>Aman, Dios yotechpanextilij quen ijqui hueli techselia quen tiyolmelajquej, pero xpampa tla tictlacamatij on tlanahuatijli. Niman yejhua on nomelajcaita ipan on itlajcuilolamahuan Moisés niman ipan intlajcuilolamahuan on tiotlajtojquej. 
<span class="verse" id="RM3_22">22&#160;</span>Dios quinselia on tlacamej quen yolmelajquej ipampa intlaneltoc yejhuan quipiaj itech Jesucristo. Ijcon Dios quichihua para nochimej yejhuan quineltocaj Cristo, pampa yejhua xquinchicoita on hebreos inhuan on xhebreos. 
<span class="verse" id="RM3_23">23&#160;</span>Nochimej on tlacamej tlajtlacolejquej niman xquipiaj on yolmelajcanemilistli yejhuan Dios oquinec ma quipiacan. 
<span class="verse" id="RM3_24">24&#160;</span>Pero itechcopa iteicnelilis<a href='#FN20' epub:type='noteref' class='noteref'>§</a> yejhuan oquintlayocolij, quijtohua ica intlajtlacolhuan yoquintlaxtlau. Yejhua in quichihua itechcopa Jesucristo yejhuan oquitlaxtlau para totlajtlacol. 
<span class="verse" id="RM3_25">25&#160;</span>Dios oquitlalij Cristo quen se huentli. Yejhua oquitoyau iyesyo para ma quimpopolohuili intlajtlacol on tlacamej ijcuac quineltocasquej. Ijquin, tej, quiteititia ica yejhua yolmelajqui pampa achtoj nesiya ipan iijyohuilis ica xoquichihuilij cuenta intlajtlacol on tlacamej yejhuan achtoj nemiyaj. 
<span class="verse" id="RM3_26">26&#160;</span>Aman ipan in tonaltin quiteititia ica yejhua yolmelajqui niman quimijlia yejhuan quineltocaj Cristo ica intlajtlacolhuan yoquintlaxtlau. </div>
<div class='p'>
<span class="verse" id="RM3_27">27&#160;</span>¿Canon, tej, oncaj on tohueyimatilis ica titotenehuaj ticuajcualtin? Tohueyimatilis opopoliu. ¿Tlica opopoliu? Opopoliu pampa xotihuelquej oticchijquej on tlen tlanahuatia on tlanahuatijli niman yejhua ica oticneltocaquej Jesucristo. 
<span class="verse" id="RM3_28">28&#160;</span>Ijcon, tej, tiquitaj ica Dios quiselia se tlacatl quen yoquintlaxtlau itlajtlacolhuan pampa quineltoca Cristo, niman xpampa tla quichihua tlen tlanahuatia on tlanahuatijli. </div>
<div class='p'>
<span class="verse" id="RM3_29">29&#160;</span>¿Tlen Dios san on hebreos inDios? ¿Tlen xno inDios on yejhuan xhebreos? Melahuac, tej, ica on xhebreos no yejhua inDios 
<span class="verse" id="RM3_30">30&#160;</span>pampa xnemi más de se Dios. Yejhua, tej, quinmaca cuenta ica intlajtlacolhuan on hebreos yoquitlaxtlau ipampa intlaneltoc niman on xhebreos no ipampa intlaneltoc quinmaca cuenta ica intlajtlacolhuan yoquitlaxtlau. 
<span class="verse" id="RM3_31">31&#160;</span>¿Yejhua in quijtosnequi ica ticahuaj quen xitlaj<a href='#FN21' epub:type='noteref' class='noteref'>*</a> quijtosnequi yejhua on tlanahuatijli? ¡Melahuac, tej, ica ca! Yej ticpantlantiaj ica on tlanahuatijli hueyi quijtosnequi.  </div>
<div class='psalmlabel' id='RM4_0'> 4</div>
<div class='s'>Abraham quipia itemaquixtilis itechcopa itlaneltoc </div>
<div class='p'>
<span class="verse" id="RM4_1">1&#160;</span>¿Tlinon, tej, tiquijtosquej ica Abraham yejhuan toachtojtaj? 
<span class="verse" id="RM4_2">2&#160;</span>Tla Dios quimaca cuenta ica itlajtlacolhuan yoquitlaxtlau ipampa on tlajtlamach<a href='#FN22' epub:type='noteref' class='noteref'>*</a> yejhuan oquichiu, sa no Abraham huelisquia nohueyimatisquia ipampa on tlen cuajli oquichiu. Pero Abraham xitlaj<a href='#FN23' epub:type='noteref' class='noteref'>†</a> oquichiu para huelis nohuiyimatis ixpan Dios. 
<span class="verse" id="RM4_3">3&#160;</span>¿Tlinon, tej, quijtohua on Yectlajcuilojli? On Yectlajcuilojli ijquin quijtohua: “Abraham oquineltocac Dios niman san yejhua ica on, Dios oquiselij quen se yejhuan yolmelajqui.” 
<span class="verse" id="RM4_4">4&#160;</span>Aman, tej, tla yacaj tequiti, quimacaj itlaxtlahuil niman on xsan quitlayocoliaj, yej quimacaj pampa quitlani ica on itequiu. 
<span class="verse" id="RM4_5">5&#160;</span>Pero xacaj hueli quitlani temaquixtilistli ican on tlen quichihua, pampa in temaquixtilistli se tetlayocolijli para tlajtlacolejquej. Yejhua ica se tlacatl ica oncaj quineltocas Dios para Dios quimaca cuenta ica itlajtlacolhuan yoquitlaxtlau. 
<span class="verse" id="RM4_6">6&#160;</span>No ijqui David quijtohua ica on tlacatl quipia hueyi tlatiochihualistli yejhuan Dios quiselia quen yolmelajqui masqui xoquichiu tlajtlamach tlen cuajli. 
<span class="verse" id="RM4_7">7&#160;</span>Ijquin oquijtoj David: </div>
<div class='q'>Tlatiochijtin on yejhuan Dios yoquintlapojpolhuilij nochi on tlen xcuajli oquichijquej niman quipopolohua intlajtlacol. </div>
<div class='q'>
<span class="verse" id="RM4_8">8&#160;</span>Sanoyej tlatiochiutli on tlacatl yejhuan aquin toTeco xquichihuilia cuenta itlajtlacolhuan. </div>
<div class='p'>
<span class="verse" id="RM4_9">9&#160;</span>¿San on yejhuan hebreos quipiasquej in tlatiochihualistli? ¡Ca! On yejhuan xhebreos no quipiasquej in tlatiochihualistli. Otiquijtojquej san pampa Abraham oquineltocac, Dios oquiselij quen se yejhuan yolmelajqui. 
<span class="verse" id="RM4_10">10&#160;</span>Pero ¿quemanon ijcon oquiselij? ¿Ijcon oquiselij ijcuac ye quipia on nescayotl itoca circuncisión noso achtoj? Dios oquiselij Abraham quen yolmelajqui ijcuac xe quiseliaya on nescayotl. 
<span class="verse" id="RM4_11">11&#160;</span>Abraham saquin<a href='#FN24' epub:type='noteref' class='noteref'>‡</a> oquiselij on nescayotl. Niman icircuncisión yejhua señal noso sello ipampa itlaneltoc ica Dios oquiselij quen se yejhuan yolmelajqui. Pampa Dios oquiselij Abraham quen yolmelajqui ijcuac xe quinotlaliliaya icircuncisión, Abraham nochihua quen se tajtli para nochimej on yejhuan quineltocaj Dios, masqui xquipiaj circuncisión. Ijcon, tej, Dios quinselia quen on yejhuan yolmelajquej. 
<span class="verse" id="RM4_12">12&#160;</span>Abraham no quen se tajtli para on yejhuan quipiaj on nescayotl itoca circuncisión. Pero yejhua xintaj pampa quipiaj on nescayotl ipan inacayo, yej pampa yejhuamej quipiaj intlaneltoc quen totataj Abraham oquipix ijcuac xe quinotlaliliaya circuncisión. </div>
<div class='s'>Itechcopa intlaneltoc quiseliaj on tlen Dios oquimprometerohuilij </div>
<div class='p'>
<span class="verse" id="RM4_13">13&#160;</span>Dios oquinmelajcaijlij Abraham ihuan ihuejcaconehuan ica quiselisquej in tlalticpactli quen inherencia. Pero Dios xoquimelajcaijlij yejhua in pampa Abraham oquitlacamat on tlanahuatijli, yej pampa oquineltocac Dios niman yejhua ica Dios oquiselij quen se yejhuan yolmelajqui. 
<span class="verse" id="RM4_14">14&#160;</span>Tla Dios quinmacasquia herencia san pampa quitlacamatij on tlanahuatijli, tla ijcon xitlaj<a href='#FN25' epub:type='noteref' class='noteref'>§</a> ica tlapalehuisquia on tlaneltoctli, niman on tlen Dios oquimelajcaijlij quipolosquia ihueyilis. 
<span class="verse" id="RM4_15">15&#160;</span>Campa oncaj on tlanahuatijli niman xquitlacamatij, no oncaj castigo. Pero campa xoncaj on tlanahuatijli, no xoncaj on xtetlacamatilistli. </div>
<div class='p'>
<span class="verse" id="RM4_16">16&#160;</span>Yejhua ica Dios oquimprometerohuilij se herencia para quiselisquej tla quineltocasquej. On tlen Dios oquimelajcaijlij sa melajcaoncaj para nochimej ihuejcaconehuan Abraham pampa yejhua quimpialia ican iteicnelilis<a href='#FN26' epub:type='noteref' class='noteref'>*</a>. Yejhua on tlen Dios oquinmelajcaijlij xsan para yejhuamej on yejhuan on tlanahuatijli quintlacamati, yej no para nochimej on yejhuan tlaneltocaj quen Abraham otlaneltocac. Yejhua quen totaj para tinochimej. 
<span class="verse" id="RM4_17">17&#160;</span>On, tej, Yectlajcuilojli ijquin quijtohua: “Onimitztlalij titajtli niman mohuejcaconehuan nochayahuasquej ipan miyec países.” Ixpan Dios yejhuan Abrajam oquineltocac, Abraham yejhua tajtli. Dios sa no yejhua quinyolitia on mimiquej, niman yejhua san ican itlanahuatil quichihua para ma onyaj on yejhuan hasta aman xe oncaj. </div>
<div class='p'>
<span class="verse" id="RM4_18">18&#160;</span>Masqui nesiya ica in tlen Dios oquinmelajcaijlij xhuelisquia nochihuasquia, Abraham otlamachix niman otlaneltocac niman yejhua ica Dios oquitlalij tajtli yejhuan ihuejcaconehuan onochayajquej ipan miyec países ijcon quen Dios yoquijlijca: “Mohuejcaconehuan miyequej yesquej.” 
<span class="verse" id="RM4_19">19&#160;</span>Ijcuac Abraham oquixtlaloj itetzacalis<a href='#FN27' epub:type='noteref' class='noteref'>†</a> Sara niman ica sa no yejhua Abraham ye nisiu para miquis pampa itlalnacayo ye quipiaya canaj cien xipan, xoquipoloj itlaneltoc. 
<span class="verse" id="RM4_20">20&#160;</span>Yejhua, tej, xoometlamat nion oquipoloj itlaneltoc itech on tlen Dios oquimelajcaijlica. Yej itlaneltoc onoscaltij más cojtic niman oquihueyilij Dios. 
<span class="verse" id="RM4_21">21&#160;</span>Yejhua ican nochi iyojlo quimatzticatca ica Dios quipia poder para quichihuas nochi tlen oquimelajcaijlij. 
<span class="verse" id="RM4_22">22&#160;</span>Yejhua ica, tej, ipampa itlaneltoc, Dios oquiselij quen se yejhuan yolmelajqui. </div>
<div class='p'>
<span class="verse" id="RM4_23">23&#160;</span>On tlajtoltin yejhuan quijtohua ica Dios oquiselij quen se yejhuan yolmelajqui, xonijcuiloj san para Abraham. 
<span class="verse" id="RM4_24">24&#160;</span>Yej no onijcuiloj para tejhuamej yejhuan Dios no techselia quen on yejhuan tiyolmelajquej. Ijquin techselia pampa ticneltocaj yejhua aquin quiyolitij toTeco Jesucristo ijcuac omic, niman oquetzteu ipan itlalcon. 
<span class="verse" id="RM4_25">25&#160;</span>San ipampa totlajtlacol, toTeco Jesús oquimictijquej. Niman quemaj yejhua oyoliu<a href='#FN28' epub:type='noteref' class='noteref'>‡</a> san para Dios huelis techmacas cuenta ica totlajtlacolhuan yoquitlaxtlau.  </div>
<div class='psalmlabel' id='RM5_0'> 5</div>
<div class='s'>On yejhuan Dios quinmaca cuenta ica intlajtlacolhuan yoquintlaxtlau quipiaj intlanca </div>
<div class='p'>
<span class="verse" id="RM5_1">1&#160;</span>Aman, tej, ipampa totlaneltoc Dios techmaca cuenta ica totlajtlacolhuan yoquintlaxtlau. Yejhua ica ihuan yejhua ticpiaj yolsehuilistli itechcopa toTeco Jesucristo. 
<span class="verse" id="RM5_2">2&#160;</span>Ipampa totlaneltoc Jesucristo yotechmacac iteicnelilis Dios niman aman timelajcanemij ipan iteicnelilis<a href='#FN29' epub:type='noteref' class='noteref'>*</a>. Niman totlamachalis techpactia ica Dios tinochimej techmacas hueyilistli. 
<span class="verse" id="RM5_3">3&#160;</span>Niman xsan yejhua ica on tipaquij, yej no tipaquij ijcuac tlamach ica tipajsolihuij pampa ticmatztoquej ica on tlapajsolihuistli techpalehuiyaj para ticxicohuaj nochi. 
<span class="verse" id="RM5_4">4&#160;</span>Niman ijcuac ticxicohuaj on tlajyohuilistli ixpan Dios, ticpactiaj. Niman ijcuac ijcon ticpactiaj Dios, ticchaj on tlen otechmelajcaijlij. 
<span class="verse" id="RM5_5">5&#160;</span>Niman ticmatij ica ticselisquej on tlen techmelajcaijlia pampa Dios yoquitemitij toyojlo ican itetlajsojtlalis<a href='#FN30' epub:type='noteref' class='noteref'>†</a>. Yejhua in oquichiu itechcopa on Espíritu Santo yejhuan otechmacac. </div>
<div class='p'>
<span class="verse" id="RM5_6">6&#160;</span>Ipan on tonajli yejhuan Dios oquitlapejpenij, ijcuac tejhuamej xotihuelquej otitomaquixtijquej, Cristo omic impampa on xcuajcualtin tlacamej. 
<span class="verse" id="RM5_7">7&#160;</span>Sanoyej ohuijticaj<a href='#FN31' epub:type='noteref' class='noteref'>‡</a> para yacaj miquis ipampa se yolmelajqui tlacatl. Cas nemi se yejhuan quipia iyojlo para miquis ipampa on yejhuan semi sanoyej<a href='#FN32' epub:type='noteref' class='noteref'>§</a> cuajli tlacatl. 
<span class="verse" id="RM5_8">8&#160;</span>Pero masqui oc<a href='#FN33' epub:type='noteref' class='noteref'>*</a> titlajtlacolejquej catcaj, Cristo topampa omic. Ijquin, tej, Dios otechititij quen sanoyej techtlajsojtla. 
<span class="verse" id="RM5_9">9&#160;</span>Aman, tej, Dios techmaca cuenta ica totlajtlacolhuan yoquintlaxtlau pampa Cristo yotoyau iyesyo niman yomic topampa. Tla ijcon, tej, oncaj más tlinon ica Cristo techmanahuis itech itlahuel Dios. 
<span class="verse" id="RM5_10">10&#160;</span>Tla ijcuac tiitlahuelicnihuan catcaj Dios, yejhua otechmacac yolsehuilistli itechcopa imiquilis iConetzin, tla ijcon, tej, aman oncaj más tlinon ica huelis timaquisasquej itechcopa inemilis pampa otechmacac yolsehuilistli. 
<span class="verse" id="RM5_11">11&#160;</span>Niman xsan yejhua in, yej no tipaquij itech Dios itechcopa toTeco Jesucristo. Ipampa on tlen oquichiu, ticpiaj yolsehuilistli ihuan Dios. </div>
<div class='s'>Pablo oquiteititij quen Adán niman Cristo sesetlamantic tlacamej </div>
<div class='p'>
<span class="verse" id="RM5_12">12&#160;</span>Ipan in tlalticpactli on achtoj tlacatl otlajtlacoj niman ipampa on tlajtlacojli oncaj miquilistli. Niman aman nochimej miquisquej pampa nochimej tlajtlacohuaj. 
<span class="verse" id="RM5_13">13&#160;</span>Ijcuac xe oncatca itlanahuatil Moisés ye oncatca tlajtlacojli ipan in tlalticpactli, masqui Dios xoquintlajtlacolmacac on tlacamej ijcuac xe oncatca on tlanahuatijli. 
<span class="verse" id="RM5_14">14&#160;</span>Pero nochimej on tlacamej yejhuan onenquej desde Adán hasta Moisés omiquej masqui intlajtlacolhuan xijqui catca quen itlajtlacol Adán. Yejhua xoquitlacamat itlanahuatil Dios. Adam quixnescayotiaya on yejhuan huajlasquia. </div>
<div class='p'>
<span class="verse" id="RM5_15">15&#160;</span>Itlajtlacol Adán xhuelis para notemachihuas ihuan itetlayocolil Dios yejhuan techmaca. Ijcon, tej, ipampa itlajtlacol Adán miyequej omiquej. Pero on temaquixtilistli yejhuan Dios yotetlayocolij itechcopa Jesucristo, más sanoyej hueyi niman yej para ijcuajlilis miyec tlacatl. 
<span class="verse" id="RM5_16">16&#160;</span>On itlajtlacol Adán xhuelis para notemachihuas ihuan on temaquixtilistli yejhuan Dios techmaca. San ipampa se tlajtlacojli, tlajtlacolmacalistli oyejcoc. Pero on temaquixtilistli oyejcoc saquin<a href='#FN34' epub:type='noteref' class='noteref'>†</a> ijcuac yoquichijquej miyec on tlen tlajtlacojli, niman Dios otechmacac cuenta ica totlajtlacolhuan yoquitlaxtlau. 
<span class="verse" id="RM5_17">17&#160;</span>Ipampa itlajtlacol se tlacatl, nochi tlacatl ica oncaj miquis. Pero xijqui yes para on tlacamej yejhuan quiselisquej ihueyi teicnelilis<a href='#FN35' epub:type='noteref' class='noteref'>‡</a> Dios, niman Dios quimaca cuenta ica intlajtlacolhuan yoquintlaxtau. Yejhuamej quipiasquej poder ipan inyencuicanemilis ipampa Jesucristo. </div>
<div class='p'>
<span class="verse" id="RM5_18">18&#160;</span>Niman ijcon quen Dios oquintlajtlacolmacac nochimej ipampa itlajtlacol Adán, no ijqui Dios quimaca cuenta ica intlajtlacolhuan yoquintlaxtlau niman quinmaca yencuic nemilistli nochi tlacatl ipampa imelajcatequiyo Jesucristo. 
<span class="verse" id="RM5_19">19&#160;</span>Ijcon quen miyequej onocuepquej tlajtlacolejquej san ipampa se tlacatl xoquitlacamat Dios, no ijqui Dios miyequej quinselis quen on yejhuan yolmelajquej pampa se tlacatl oquitlacamat Dios. 
<span class="verse" id="RM5_20">20&#160;</span>On tlanahuatijli onijcuiloj para techititia quech tlajtlacojli ticpiaj. Niman ijcuac ticmatij ica ticpiaj sanoyej miyec tlajtlacojli, no ijqui ticmatij ica más hueyi iteicnelilis Dios. 
<span class="verse" id="RM5_21">21&#160;</span>Yejhua ica, ijcon quen on tlajtlacojli oquipix poder para otemictij, iteicnelilis Dios no ijqui quipia poder para techmaca on nemilistli yejhuan para nochipa. Yejhua in nochihua ipampa on yolmelajcalistli yejhuan ticselia itechcopa toTeco Jesucristo.  </div>
<div class='psalmlabel' id='RM6_0'> 6</div>
<div class='s'>On tlajtlacojli xoc mechchihualtis nenquichihuasquej on tlin xcuajli </div>
<div class='p'>
<span class="verse" id="RM6_1">1&#160;</span>¿Tlinon, tej, tiquijtosquej? ¿Titlajtlacosquej más para Dios más techmaca iteicnelilis<a href='#FN36' epub:type='noteref' class='noteref'>*</a>? 
<span class="verse" id="RM6_2">2&#160;</span>¡Melahuac, tej, ica ca! On tlajtlacojli xhueli techtilana pampa tejhuamej yotimiquej itech tlajtlacojli para ma ca más titlajtlacosquej. Yejhua ica, tej, tla yotimiquej, ¿quen ijqui huelis más titlajtlacojtiasquej? 
<span class="verse" id="RM6_3">3&#160;</span>¿Tlen xnenquimatij ica tinochimej yejhuan yotitocuatequijquej para ticteititiaj ica titosentlaliaj ihuan Cristo Jesús, no yotitocuatequijquej para ticteititiaj ica ihuan otimiquej? 
<span class="verse" id="RM6_4">4&#160;</span>Ijcuac otitocuatequijquej, otitotlaltocaquej ihuan Cristo niman timictoyaj ihuan para ijcon quen Cristo oyoliu<a href='#FN37' epub:type='noteref' class='noteref'>†</a> niman onoquetzteu ipan itlalcon ican ihueyilis toTajtzin, tejhuamej no ma tinemican ican on yencuic nemilistli. </div>
<div class='p'>
<span class="verse" id="RM6_5">5&#160;</span>Tla otitosentlalijquej ihuan Cristo ipan imiquilis, tla ijcon, tej, on no melahuac ica ihuan tiyolisquej niman titoquetztehuasquej. 
<span class="verse" id="RM6_6">6&#160;</span>Ticmatztoquej ica on tonemilis yejhuan oticpixquej ijcuac xe ticneltocayaj Cristo, onomajmasohualtiquej<a href='#FN38' epub:type='noteref' class='noteref'>‡</a> ipan cojnepanojli<a href='#FN39' epub:type='noteref' class='noteref'>§</a> ihuan Cristo para ipoder on tlajtlacojli yejhuan ipan tonemilis oncatca oxoxoton, niman ijcon on tlajtlacojli ipan tonemilis xoc techpia tlanamactin. 
<span class="verse" id="RM6_7">7&#160;</span>Xoc techpia tlanamactin, pampa ijcuac se miqui, nomanahuiya de ipoder on tlajtlacojli. 
<span class="verse" id="RM6_8">8&#160;</span>Tla tejhuamej yotimiquej ihuan Cristo, ticneltocaj ica no tinemisquej yejhua ihuan. 
<span class="verse" id="RM6_9">9&#160;</span>Ijquin ticneltocaj pampa ticmatztoquej ica Cristo oyoliu niman onoquetzteu ipan itlalcon niman yejhua ica xoqueman ocsejpa miquis. On yej, miquilistli xoc quipias. 
<span class="verse" id="RM6_10">10&#160;</span>Cristo, tej, san sejpa omic para yeyica oquipopoloj tlajtlacojli, pero ijcuac oyoliu, oyoliu para quichihua on tlen Dios quinequi. 
<span class="verse" id="RM6_11">11&#160;</span>Nemejhuamej, tej, xmatican ica on tlajtlacojli xhueli mechtilana pampa nemejhuamej yonenmiquej ihuan Cristo. Niman no xmomatican ica nennemij ihuan Jesucristo para Dios mechtequitiltia. </div>
<div class='p'>
<span class="verse" id="RM6_12">12&#160;</span>Yejhua ica, tej, ma ca sa xcahuilican ma mechtilana on tlajtlacojli ipan nemotlalnacayo para nenquitlacamatisquej on xcuajcualtin elehuilistin<a href='#FN40' epub:type='noteref' class='noteref'>*</a>. 
<span class="verse" id="RM6_13">13&#160;</span>Ma ca xcahuilican on tlajtlacojli ma quitequitilti nion se parte nemotlalnacayo para ma quichihua on tlen xcuajli. Yej xcahuilican ma Dios mechtequitilti quen on tlacamej yejhuan omiquej pero ocsejpa oyolihuiquej niman onoquetztejquej ipan intlalcon. Xtemacacan, tej, cada parte nemotlalnacayo itech Dios para ma quichihua on tlen cuajli. 
<span class="verse" id="RM6_14">14&#160;</span>On tlajtlacojli xhuelis mechchihualtis nenquichihuasquej on tlen xcuajli, xpampa on tlanahuatijli mechyecana, yej mechyecana iteicnelilis<a href='#FN41' epub:type='noteref' class='noteref'>†</a> Dios. </div>
<div class='s'>Aman xoc tinemij tlanamactin itech on tlen xcuajli </div>
<div class='p'>
<span class="verse" id="RM6_15">15&#160;</span>¿Tlinon, tej, ticchihuasquej? ¿Más titlajtlacosquej pampa on tlanahuatijli xejhua techyecana yej techyecana iteicnelilis Dios? ¡Melahuac, tej, ica ca! 
<span class="verse" id="RM6_16">16&#160;</span>Nemejhuamej cuajli nenquimatztoquej ica tla nemotemacaj quen tlanamactin itech se teteco<a href='#FN42' epub:type='noteref' class='noteref'>‡</a> para nenquitlacamatisquej, nemejhuamej nentlanamactin yesquej itech on yejhuan nenquitlacamatisquej. Ijcon, tej, ijcuac nenquitlacamatij on tlajtlacojli, yejhua nochihua quen nemoteco niman mechajcuilia on miquilistli. Noso tla nenquitlacamatisquej Dios, yejhua nochihua quen nemoteco niman ijcon nenyolmelajcanemisquej. 
<span class="verse" id="RM6_17">17&#160;</span>Pero tlaxtlahui Dios ica masqui nemejhuamej nentlanamactin catcaj itech on tlajtlacojli, aman ican nochi nemoyojlo nenquitlacamatztoquej on itemachtil Dios yejhuan yonenquiselijquej. 
<span class="verse" id="RM6_18">18&#160;</span>Dios omechmanahuij itech on tlajtlacojli yejhuan nemoteco catcaj, niman aman onemochijquej tlanamactin itech on yolmelajquilistli. 
<span class="verse" id="RM6_19">19&#160;</span>Nemechtlajcuilhuiya ica in quen in ejemplos de tlanamactin pampa xhueli cuajli nencajsicamatij in tlajtlamach<a href='#FN43' epub:type='noteref' class='noteref'>§</a>. Aman, tej, ijcon quen achtoj onenquitemacaquej nemotlalnacayo quen tlanamactin ipan on tlen xchipahuac niman ipan on tlen xcuajli para nenquichihuayaj on tlajtlacojli, no ijqui aman xtemacacan nemotlalnacayo quen tlanamactin ipan on yolmelajquilistli para nemonemilis cuajli yejyejtias itech Dios. </div>
<div class='p'>
<span class="verse" id="RM6_20">20&#160;</span>Ijcuac nemejhuamej oc<a href='#FN44' epub:type='noteref' class='noteref'>*</a> nentlanamactin catcaj ipan on tlajtlacojli, xnennemiyaj ipan on yolmelajquilistli. 
<span class="verse" id="RM6_21">21&#160;</span>¿Tlinon, tej, ica mechpalehuij ica onenquichijquej on tlajtlacoltin yejhuan aman nenquipinahuismatij? On tlajtlacoltin san quitemacaj miquilistli. 
<span class="verse" id="RM6_22">22&#160;</span>Pero aman xoc nentlanamactin ipan on tlajtlacojli, yej nentlanamactin itech Dios. Yejhua ica nemonemilis cuajli yejyejtias itech Dios niman ijcon, tej, no nenquiseliaj on nemilistli yejhuan para nochipa. 
<span class="verse" id="RM6_23">23&#160;</span>On tlajtlacojli quitemaca tlaxtlahuijli ican miquilistli, pero Dios quitemaca tetlayocolijli ican nemilistli yejhuan para nochipa. Niman on nemilistli ticseliaj itechcopa Cristo Jesús toTeco.  </div>
<div class='psalmlabel' id='RM7_0'> 7</div>
<div class='s'>Ipan on namictilistli quixtiaj se ejemplo </div>
<div class='p'>
<span class="verse" id="RM7_1">1&#160;</span>Nocnihuan, nemechtlajcuilhuiya nemejhuamej yejhuan nenquixmatij on tlanahuatijli. Nemejhuamej ye nenquimatztoquej ica on tlanahuatijli san hueli quimandarohua yacaj chica yejhua yolticaj. 
<span class="verse" id="RM7_2">2&#160;</span>In se ejemplo. Ijcuac se nonamictia, on tlanahuatijli quinahuatia on sihuatl para ma nosentlalijtia ihuan ihuehuentzin hasta queman miqui. Pero tla yomic ihuehuentzin, on tlanahuatijli xoc hueli quinahuatia ihuan ma nemi. 
<span class="verse" id="RM7_3">3&#160;</span>Yejhua ica, tej, tla on sihuatl nosentlalia ihuan ocse tlacatl chica ihuehuentzin nemi, yejhua nochihua tlacapajpatlaquetl. Pero tla ihuehuentzin miqui, on tlanahuatijli yejhuan quinahuatia on sihuatl xoc hueli quinahuatia, niman masqui yejhua nonamictis ihuan ocse tlacatl, xnochihua tlacapajpatlaquetl. </div>
<div class='p'>
<span class="verse" id="RM7_4">4&#160;</span>No ijqui nocnihuan, nemejhuamej yonenmiquej itech on tlanahuatijli pampa yonenmiquej ihuan Cristo. Niman aman nennemij san secan ihuan Cristo yejhuan oyoliu<a href='#FN45' epub:type='noteref' class='noteref'>*</a> niman onoquetzteu ipan itlalcon. Yejhua in onochiu para tictequichihuiliaj Dios. 
<span class="verse" id="RM7_5">5&#160;</span>Ijcuac xe timiquiyaj ihuan Cristo, titlajtlacohuayaj quen toyojlo quinequiya. Niman ijcuac oticmatquej tlen oquijtoj on tlanahuatijli, toyojlo más quinequiya tlajtlacos, niman yejhua in otechajcuilij on miquilistli. 
<span class="verse" id="RM7_6">6&#160;</span>Pero itech on tlanahuatijli yejhuan techyecanaya ican itequihuajyo, aman yotimiquej. Yejhua ica aman tihuelij tictequichihuiliaj Dios ica on yencuic nemilistli yejhuan techmaca on Espíritu Santo niman xejhua ica on tlanahuatijli isoltic. </div>
<div class='s'>On tlanahuatijli ocsetlamantic xquen on tlajtlacojli </div>
<div class='p'>
<span class="verse" id="RM7_7">7&#160;</span>Tla ijcon, ¿tlinon, tej, tiquijtosquej? ¿Tiquijtosquej ica on tlanahuatijli xcuajli? ¡Melahuac, tej, ica ca! Yej ocse tlamantic. Nejhua xnicmatisquia catlejhua on tlajtlacojli tla on tlanahuatijli xnechititisquia. In se ejemplo. Nejhua xnicmatisquia tlinon quijtosnequi niquelehuis on tlen teyaxca<a href='#FN46' epub:type='noteref' class='noteref'>†</a> tla on tlanahuatijli xquijtosquia: “Ma ca xquelehui on tlen teyaxca.” 
<span class="verse" id="RM7_8">8&#160;</span>Itechcopa in tlanahuatijli on tlajtlacojli onechyolchicau para niquelehuis miyec tlajtlamach<a href='#FN47' epub:type='noteref' class='noteref'>‡</a> yejhuan teyaxca. Tla xonyasquia on tlanahuatijli, xqueman nicmatisquia on tlajtlacojli. 
<span class="verse" id="RM7_9">9&#160;</span>Ijcuac niconetl catca, xonicmat tlinon oquijtoj on tlnahuatijli. Ninemiya xican on tlanahuatijli. Pero ijcuac cuajli onicajsicamat on tlanahuatijli, onicmat ica on tlen onicchiu tlajtlacojli, niman ica yonimic ixpan Dios. 
<span class="verse" id="RM7_10">10&#160;</span>Ijcon, tej, on tlanahuatijli yejhuan quitocarohuaya nechmacas nemilistli, yej onechtlajtlacolmacac para nimiquis. 
<span class="verse" id="RM7_11">11&#160;</span>On tlajtlacojli oquitequitiltij on tlanahuatijli para ica onechcajcayau niman ica onechmictij. </div>
<div class='p'>
<span class="verse" id="RM7_12">12&#160;</span>Tiquitaj, tej, ica nochi on tlanahuatiltin chipajquej niman cada se tlanahuatijli chipahuac, niman yejhua melajqui niman cuajli. 
<span class="verse" id="RM7_13">13&#160;</span>¿Yejhua in quijtosnequi ica on tlen cuajli yejhua yonechmictij? ¡Melahuac, tej, ica ca! Itechcopa on tlanahuatijli yejhuan cuajli, on tlajtlacojli onechmacac miquilistli para quipanextia ica melahuac yejhua tlajtlacojli. Yejhua ica itechcopa on tlanahuatijli oquiteititij ica on tlajtlacojli sanoyej<a href='#FN48' epub:type='noteref' class='noteref'>§</a> xcuajli. </div>
<div class='s'>On tlacamej quipiaj ome elehuilistli </div>
<div class='p'>
<span class="verse" id="RM7_14">14&#160;</span>Ticmatztoquej ica on tlanahuatijli cuajli niman quisa itech on Espíritu Santo. Pero nejhua ican notlalnacayo xnicuajli niman ninemi tlanamatli itech on tlajtlacojli. 
<span class="verse" id="RM7_15">15&#160;</span>Nejhua xnicajsicamati tlinon nicchihua. Tej, xnihueli nicchihua on tlen cuajli nicnequi, yej nicchihua on tlen xnicuelita. 
<span class="verse" id="RM7_16">16&#160;</span>Niman ijcuac nicchihua on tlen xnicnequi, notlamachilis nechmachiltia ica on tlanahuatijli melahuac cuajli. 
<span class="verse" id="RM7_17">17&#160;</span>Tla ijcon, tej, xoc nejhua nicchihua on tlen xnicnequi, yej yejhua on tlajtlacojli yejhuan nicpia yejhua nechchihualtia. 
<span class="verse" id="RM7_18">18&#160;</span>Nejhua, tej, nicmati ica ipan notlalnacayo xitlaj<a href='#FN49' epub:type='noteref' class='noteref'>*</a> oncaj tlen cuajli, pampa masqui sanoyej nicnequi nicchihuas on tlen cuajli, xhueli nicchihua. 
<span class="verse" id="RM7_19">19&#160;</span>Xnicchihua on tlen cuajli yejhuan nicnequi, yej oc<a href='#FN50' epub:type='noteref' class='noteref'>†</a> niconchijtiu on tlen xcuajli yejhuan xnicnequi. 
<span class="verse" id="RM7_20">20&#160;</span>Ijcon, tej, tla nicchihua on tlen xnicnequi nicchihuas, xoc nejhua ijcon nicchihua, yej on tlajtlacojli yejhuan nicpia nechchihualtia. 
<span class="verse" id="RM7_21">21&#160;</span>Ijquin, tej, nopan nochihua. Ijcuac nicnequi nicchihuas on tlen cuajli, xnihueli pampa on tlajtlacojli oncaj ipan notlalnacayo. 
<span class="verse" id="RM7_22">22&#160;</span>Ipan noyojlo nicuelita itlanahuatil Dios. 
<span class="verse" id="RM7_23">23&#160;</span>Pero ipan notlalnacayo nicmati ica oncaj yejhua in ocse tlanahuatijli yejhuan no quinequi nechnahuatis. Yejhua in tlanahuatijli de tlajtlacojli quitlahuelixnamiqui on itlanahuatil Dios yejhuan noyojlo cuelita. Yejhua in tlanahuatijli de tlajtlacojli yejhuan oncaj ipan notlalnacayo, nechpia quen nitzacuticaj. 
<span class="verse" id="RM7_24-25">24-25&#160;</span>Yejhua ica, tej, ican noyojlo nicnequi nictlacamati on itlanahuatil Dios, pero ican notlalnacayo nictlacamati on tlanahuatijli de tlajtlacojli. </div>
<div class='p'>¡Lástima de nejhua! ¿Aquinon, tej, nechmaquixtis itech notlalnacayo yejhuan nechhuica ipan miquilistli? Nicmaca tlaxtlahuijli Dios ica san itechcopa toTeco Jesucristo hueli nechmaquixtia.  </div>
<div class='psalmlabel' id='RM8_0'> 8</div>
<div class='s'>On nemilistli oncaj ipan iEspíritu Dios </div>
<div class='p'>
<span class="verse" id="RM8_1">1&#160;</span>Aman, tej, Dios xoc quintlajtlacolmaca on yejhuan nemij san secan ihuan Cristo Jesús, yejhuan nohuicaj quen on Espíritu Santo quinequi niman xquen intlalnacayo quinequi. 
<span class="verse" id="RM8_2">2&#160;</span>Itechcopa Jesucristo on tlanahuatijli yejhuan quisa itech on Espíritu Santo yonechmanahuij itech on tlanahuatijli de tlajtlacojli. On tlanahuatijli de tlajtlacojli nechhuicaya ipan miquilistli, pero aman on Espíritu Santo nechhuica ipan nemilistli. 
<span class="verse" id="RM8_3">3&#160;</span>Itlanahuatil Moisés oquipoloj itequihuajyo pampa totlalnacayo xohuel oquitlacamat. Yejhua ica on tlen on tlanahuatijli xohuel oquichiu, Dios oquichiu ijcuac ocuajtitlan iConetzin yejhuan onochiu Tlacatl ican itlalnacayo quen totlalnacayo, tejhuamej yejhuan titlajtlacolejquej. Dios ocuajtitlan quen itlaj huentli para quipopolos tlajtlacojli. Ijcon, tej, oquixoxotonij ipoder on tlajtlacojli 
<span class="verse" id="RM8_4">4&#160;</span>para tejhuamej yejhuan titohuicaj quen on Espíritu Santo techyacana, niman xquen totlalnacayo quinequi, tihuelij ticchihuaj on tlajtlamach<a href='#FN51' epub:type='noteref' class='noteref'>*</a> yejhuan tlanahuatia on tlanahuatijli. </div>
<div class='p'>
<span class="verse" id="RM8_5">5&#160;</span>On yejhuan nohuicaj quen intlalnacayo quinequi sa ontlamatztoquej ipan on tlajtlamach yejhuan intlalnacayo quinequi, pero on yejhuan nohuicaj quen on Espíritu Santo quinequi sa ontlamatztoquej ipan on tlajtlamach yejhuan on Espíritu Santo quinequi. 
<span class="verse" id="RM8_6">6&#160;</span>Tla ticomatzticaj on tlajtlamach yejhuan motlalnacayo quinequi, sa no yejhua mitzmictis, pero tla ticomatzticaj on tlajtlamach yejhuan on Espíritu Santo quinequi, sa no yejhua mitzmacas nemilistli niman yolsehuilistli. 
<span class="verse" id="RM8_7">7&#160;</span>On yejhuan ontlamatztoquej ipan on tlajtlamach yejhuan intlalnacayo quinequi, tlahuelicniutin nemij ihuan Dios pampa nion xquinequij quitlacamatisquej itlanahuatil, nion xhuelij quitlacamatij. 
<span class="verse" id="RM8_8">8&#160;</span>Yejhua ica, tej, on yejhuan nohuicaj quen intlalnacayo quinequi xhueli quipactiaj Dios. </div>
<div class='p'>
<span class="verse" id="RM8_9">9&#160;</span>Pero tla nenquipiaj on iEspíritu Dios ipan nemoyojlo, tla ijcon xnemohuicaj quen nemotlalnacayo quinequi, yej nemohuicaj quen on Espíritu quinequi. Niman tla yacaj xquipia iEspíritu Cristo, yejhua xteyaxca<a href='#FN52' epub:type='noteref' class='noteref'>†</a> itech Cristo. 
<span class="verse" id="RM8_10">10&#160;</span>Pero tla Cristo yonenquiselijquej, nemoalma quipia nemilistli pampa Dios mechselia quen on yejhuan yolmelajquej, masqui nemotlalnacayo yomic ipampa on tlajtlacojli. 
<span class="verse" id="RM8_11">11&#160;</span>Niman tla nenquipiaj iEspíritu Dios on yejhuan oquiyolitij Jesús niman oquiquetzteu ipan itlalcon, no quimacas yejhua yencuic nemilistli nemomicatlalnacayo itechcopa iEspíritu yejhuan nenquipiaj. </div>
<div class='p'>
<span class="verse" id="RM8_12">12&#160;</span>Ijcon, tej, nocnihuan, nonequi titohuicasquej quen on Espíritu Santo quinequi, niman xquen totlalnacayo quinequi 
<span class="verse" id="RM8_13">13&#160;</span>pampa tla nemejhuamej nemohuicaj quen nemotlalnacayo quinequi, nemoalma miquis. Pero nemoalma quipias nemilistli tla itechcopa on Espíritu Santo nenquipopolohuaj on tlajtlacojli yejhuan nenquichihuaj. 
<span class="verse" id="RM8_14">14&#160;</span>Nochimej yejhuan quinyecana on Espíritu Santo, teconehuan itech Dios. 
<span class="verse" id="RM8_15">15&#160;</span>On Espíritu Santo yejhuan onenquiselijquej xmechhuica para nentlanamactin yesquej ocsejpa itech nemojtilistli, yej quichihua para nenteconehuan itech Dios. Yejhua ica tiquijtohuaj: “ToTajtzin.” 
<span class="verse" id="RM8_16">16&#160;</span>On Espíritu Santo niman toyojlo techijlia ica tiiconehuan Dios. 
<span class="verse" id="RM8_17">17&#160;</span>Niman tla titeconehuan itech Dios, ticselisquej on herencia yejhuan otechmelajcaijlij. In herencia ticselisquej ihuan Cristo tla ihuan titlajyohuiyaj para más saquin<a href='#FN53' epub:type='noteref' class='noteref'>‡</a> ticselisquej on hueyilistli yejhua ihuan. </div>
<div class='p'>
<span class="verse" id="RM8_18">18&#160;</span>Aman cuajli, nejhua niquita ica on tlen aman tiquijyohuiyaj xitlaj<a href='#FN54' epub:type='noteref' class='noteref'>§</a> quijtosnequi tla tiquixtlalosquej ihuan on hueyilistli yejhuan saquin ticselisquej. 
<span class="verse" id="RM8_19">19&#160;</span>Nochi on tlen oncaj, on tlen Dios oquichijchiu, quichixtoquej niman sanoyej<a href='#FN55' epub:type='noteref' class='noteref'>*</a> quinequisquiaj ma yecotetzi on tonajli ijcuac Dios quimpanextis on yejhuan iconehuan. 
<span class="verse" id="RM8_20">20&#160;</span>Nochi tlen Dios oquichijchiu oijtlacau. Pero ijcon onochiu xpampa on tlajtlamach ijqui oquinequej, yej pampa Dios ijqui yotlatlajtlalijca. Pero masqui ijqui onochiu, oc<a href='#FN56' epub:type='noteref' class='noteref'>†</a> oncatca yejhua on tlamachalistli<a href='#FN57' epub:type='noteref' class='noteref'>‡</a> 
<span class="verse" id="RM8_21">21&#160;</span>ica onyas se tonajli ijcuac nochi tlen oncaj ipan in tlalticpactli xoc ijtlacahuis. Nochi tlajtlamach nomanahuis ijcon quen iconehuan Dios no nomanahuisquej. 
<span class="verse" id="RM8_22">22&#160;</span>Ticmatztoquej ica hasta aman nochi tlen Dios oquichijchiu nococohua niman choca quen se sihuatl ijcuac quitlacatilia se conetzintli. 
<span class="verse" id="RM8_23">23&#160;</span>Niman xsan yejhua on tlen Dios oquichijchiu tlajyohuiya, yej tejhuamej no yejhuan ye ticpiaj on Espíritu Santo quen achtoj parte de nochi on tlen Dios techtlayocolis. Tejhuamej no sanoyej titlajyohuiyaj chica ticchixtoquej ma yejcotetzi on tonajli ijcuac Dios techselis para tiiconehuan ijcuac ipan totlalnacayo xoc itlaj techpajsolos. 
<span class="verse" id="RM8_24">24&#160;</span>Yotimaquisquej pampa ticpiaj yejhua on tlamachalistli. Pero tla on tlen ticmachayaj yonochiu, tla ijcon xoc itlaj ticmachasquej pampa on tlen ticmachayaj yonochiu. 
<span class="verse" id="RM8_25">25&#160;</span>Pero tla on tlen ticmachaj oc xnochihua, tla ijcon ticchaj ican ijyohuilistli. </div>
<div class='p'>
<span class="verse" id="RM8_26">26&#160;</span>No ijqui, tej, on iEspíritu Dios techpalehuiya ica on tlen xtihuelij, pampa tejhuamej xhueli ticchihuaj oración quen nonequi. Pero sa no yejhua on Espíritu Santo quitlajtlanilia Dios topampa ican chochocalistli yejhuan xacaj hueli quijtohua ican tlajtojli tlinon quijtosnequi. 
<span class="verse" id="RM8_27">27&#160;</span>Niman Dios, yejhuan techyolixmati, quimati tlinon quijtosnequi on Espíritu, pampa on Espíritu quitlajtlanilia quen Dios quinequi impampa on yejhuan iyaxcahuan. </div>
<div class='s'>Itechcopa Cristo titetlanquej </div>
<div class='p'>
<span class="verse" id="RM8_28">28&#160;</span>Ticmatztoquej ica Dios quitequitiltia para cuajli, nochi on tlajtlamach yejhuan impan nochihua on yejhuan quitlajsojtlaj<a href='#FN58' epub:type='noteref' class='noteref'>§</a>, on yejhuan oquintlapejpenij para quichihuaj on tlen quinequi. 
<span class="verse" id="RM8_29">29&#160;</span>Dios quimatiya aquinomej quineltocasquej Cristo. Yejhuamej oquintlalij para nemisquej quen Cristo on iConetzin para yejhua yacatztias intzajlan miyequej icnihuan. 
<span class="verse" id="RM8_30">30&#160;</span>Ijcon, tej, Dios oquinnotz on yejhuan oquintlalij para nemij quen iConeu. Xsan oquinnotz, yej quinmaca cuenta ica intlajtlacolhuan yoquitlaxtlau, niman on yejhuan oquinmacac cuenta ica intlajtlacolhuan yoquitlaxtlau no oquinmacacac hueyilistli. </div>
<div class='p'>
<span class="verse" id="RM8_31">31&#160;</span>Yejhua ica, tej, ¿tlinon huelis tiquijtosquej? Tla Dios quipia iyojlo para techpalehuis, ¿aquinon huelis techyacatzacuilis? 
<span class="verse" id="RM8_32">32&#160;</span>Dios, hasta iConetzin xoquinenec<a href='#FN59' epub:type='noteref' class='noteref'>*</a> para topampa oquitemacac, yej topampa oquitlalij iConetzin quen huentli para omic. Niman tla yejhua ijcon oquichiu, ¿hasta quen ijqui, tej, no ihuan iConeu xtechmacas nochi on ocsequi tlatiochihualistin? 
<span class="verse" id="RM8_33">33&#160;</span>Xacaj huelis quinteixpanhuis on yejhuan Dios yoquintlapejpenij pampa Dios yoquijtoj ica intlajtlacolhuan yoquitlaxtlau. 
<span class="verse" id="RM8_34">34&#160;</span>¿Aquinon, tej, huelis quintlajtlacolmacas? Xacaj hueli pampa Cristo yejhuan omic niman ocsejpa oyoliu<a href='#FN60' epub:type='noteref' class='noteref'>†</a> nemi ne iyecmacopa Dios campa topampa tlajtojticaj. 
<span class="verse" id="RM8_35">35&#160;</span>Xitlaj huelis techxelos itech itetlajsojtlalis Cristo. ¿Tlen huelis quichihuas on tlen teajman, noso on tlen teyolcocoj, noso on tlahuejli niman tlajyohuilistli, noso apistli, noso tla polihui on tlaquentli, noso peligro, noso miquilistli? ¡Ca! Xitlaj huelis techxelos itech itetlajsojtlalis Cristo. 
<span class="verse" id="RM8_36">36&#160;</span>Ijquin, tej, quijtohua in Yectlajcuilojli: </div>
<div class='q'>Oh Dios, san mopampa nochipa on tlacamej techmictisnequij. Techmatij quen itlaj borreguitos yejhuan quinmictiaj. </div>
<div class='q'>
<span class="verse" id="RM8_37">37&#160;</span>Pero ipan nochi yejhua in, ticmatztoquej ica titetlanij nochipa itechcopa Cristo yejhuan otechtlajsojtlac. </div>
<div class='q'>
<span class="verse" id="RM8_38">38&#160;</span>Cuajli nicmatzticaj ica xoncaj on tlen huelis techxelos itech itetlajsojtlalis Dios. On miquilistli, noso on nemilistli xhuelisquej. Niman yejhua on ilhuicactequitquej<a href='#FN61' epub:type='noteref' class='noteref'>‡</a> noso on ajacamej yejhuan tequihuajquej, niman nochi on ocsequimej ajacamej no xhuelisquej. No xhuelisquej, tej, techxelosquej itech itetlajsojtlalis Dios on tlen aman nochihua noso on tlen ocse tonajli nochihuas. </div>
<div class='q'>
<span class="verse" id="RM8_39">39&#160;</span>No xhuelis, tej, quichihuas on tlen oncaj ne ilhuicac noso ipan tlalticpactli. No, nion se de nochi on tlajtlamach yejhuan Dios oquinchijchiu xhuelis techxelos itech on itetlajsojtlalis Dios yejhuan otechmacac itechcopa toTecotzin Cristo Jesús.  </div>
<div class='psalmlabel' id='RM9_0'> 9</div>
<div class='s'>Dios oquintlapejpenij on yejhuan hebreos </div>
<div class='p'>
<span class="verse" id="RM9_1">1&#160;</span>Niquijtojticaj on tlen melahuac quen tlaneltocaquetl itech Cristo. Xnistlacati. Notlamachilis quiyecana on Espíritu Santo niman ijcon notlamachilis nechmachiltia ica niquijtohua on tlen melahuac. 
<span class="verse" id="RM9_2">2&#160;</span>Nicpia sanoyej<a href='#FN62' epub:type='noteref' class='noteref'>*</a> hueyi ajmantli niman nochipa ninoyolcocojticaj. 
<span class="verse" id="RM9_3">3&#160;</span>Niman sa no nejhua nicnequisquia nicpolosia notemaquixtilis tla yejhua ica huelisquia quinmacasquia temaquixtilistli on yejhuan hebreos quen nejhua. 
<span class="verse" id="RM9_4">4&#160;</span>Yejhuamej hualejtoquej itech Israel, niman Dios oquinselij quen iconehuan. Intzajlan onen Dios ican ihueyilis, niman oquinmacac on pactos niman itlanahuatilhuan. Yejhuamej quipiaj on tlanahuatijli yejhuan quintitia quen ijqui nonequi quimahuistilisquej Dios niman no oquiselijquej on tlen Dios oquinmelajcaijlij. 
<span class="verse" id="RM9_5">5&#160;</span>Yejhuamej hualejtoquej intech on toachtojtajhuan. Niman Cristo ican itlalnacayo no hualejticaj intech on toachtojtajhuan. Yejhua, tej, Dios yejhuan nochi quinahuatia. Ma yejhua quiseli yectenehualistli para nochipa. Ma ijqui nochihua. </div>
<div class='p'>
<span class="verse" id="RM9_6">6&#160;</span>Dios oquijtoj ica quinmaquixtis iconehuan. Niman tla on hebreos xnochimej quipiaj temaquixtilistli, xquijtosnequi ica Dios xotenquis on tlen oquijtoj. Yej cuajli xmatican ica xnochimej yejhuan hualejtoquej itech Israel Dios quimpohua quen ihuejcaconehuan. 
<span class="verse" id="RM9_7">7&#160;</span>No ijqui, tej, xnochimej yejhuan hualejtoquej itech Abraham nopohuaj quen ihuejcajconehuan, pampa Dios ijquin oquijlijca Abraham: “Nopohuaj mohuejcajconehuan san itech Isaac.” 
<span class="verse" id="RM9_8">8&#160;</span>Ijcon, tej, tiquitaj ica xnochimej ihuejcaconehuan Abraham teconehuan itech Dios, pero san on coconej yejhuan tlacatij ipampa on tlen Dios otemelajcaijlij nopohuaj quen melahuac hualejtoquej itech Abraham. 
<span class="verse" id="RM9_9">9&#160;</span>On tlen Dios oquimelajcaijlij Abraham sa no yejhua in: “Ijcuac yejcos on cuajli tonajli, nihuajlas, niman Sara quitlacatilis se conetzintli.” </div>
<div class='p'>
<span class="verse" id="RM9_10">10&#160;</span>Niman yejhua in xica nochi. On cohuatzitzintin<a href='#FN63' epub:type='noteref' class='noteref'>†</a> iconehuan Rebeca san se tajtli quipiayaj yejhuan toachtojtajta itoca Isaac. 
<span class="verse" id="RM9_11-13">11-13&#160;</span>Ijcuac on icniutin xe tlacatiyaj niman masqui xe quichihuayaj tlen cuajli noso tlen xcuajli, Dios ijquin oquijlij Rebeca: “On yejhuan achtoj nemis, tequichijquetl yes itech on yejhuan saquin<a href='#FN64' epub:type='noteref' class='noteref'>‡</a> nemis.” Yejhua on tlajtojli cuajli ihuan nohuica on Yectlajcuilojli yejhuan quijtohua: “Jacob onictlajsojtlac<a href='#FN65' epub:type='noteref' class='noteref'>§</a>, pero Esaú onictlahuelitac.” Ijcon, tej, Dios oquipanextij ica quinamiqui quitlapejpenis on yejhuan yejhua quinequis. Yejhua ica tiquitaj ica Dios xoquichihuilij cuenta tlen yejhuamej oquichijquej, yej oquinotz on yejhuan oquinec quinotzas. </div>
<div class='p'>
<span class="verse" id="RM9_14">14&#160;</span>¿Tlinon, tej, tiquijtosquej? ¿Tiquijtosquej ica Dios xyolmelajqui? ¡Melahuac, tej, ica ca! 
<span class="verse" id="RM9_15">15&#160;</span>Dios oquijlij Moisés: “Niquicnelis on yejhuan nicnequis niquicnelis, niman nictlajsojtlas on yejhuan nicnequis nictlajsojtlas.” 
<span class="verse" id="RM9_16">16&#160;</span>Yejhua ica, tej, itetlajsojtlalis Dios xnoselia pampa se ijqui quinequi noso pampa se itlaj quichihua, yej noselia ipampa iteicnelilis<a href='#FN66' epub:type='noteref' class='noteref'>*</a> Dios. 
<span class="verse" id="RM9_17">17&#160;</span>Ipan in Yectlajcuilojli Dios ijquin oquijlij on rey de Egipto: “Nejhua onimitztlalij tirrey, san para nihuelis nicpantlantis nopoder itechcopa on milagros yejhuan mopan nicchihuas. Niman ijquin nochimej quimatisquej aquin nejhua imanyan nochi in tlalticpactli.” 
<span class="verse" id="RM9_18">18&#160;</span>Tla ijcon, tej, Dios quicnelia on yejhuan quinequi quicnelis niman, quiyoltechicahua on yejhuan quinequi quiyoltechicahua. </div>
<div class='p'>
<span class="verse" id="RM9_19">19&#160;</span>Pero yacaj huelis ijquin nechijlis: “Tla ijcon, ¿tlica<a href='#FN67' epub:type='noteref' class='noteref'>†</a> quitlajtlacoltia Dios on tlacatl? Xacaj huelis quixnamiquis on tlen Dios quinequi quichihuas. 
<span class="verse" id="RM9_20">20&#160;</span>Pero tejhuamej yejhuan san titlacamej, ¿aquin tejhuamej para ihuan Dios timocamatlanisquej? ¿Huelis on contli yejhuan tlachijchiutli ican soquitl quijlis on yejhuan oquichijchiu, “¿Tlica ijquin otinechchijchiu?” 
<span class="verse" id="RM9_21">21&#160;</span>On tlacatl yejhuan quichijchihua on contli yejhua quitocarohua quijtos tlinon quichijchihuas ica on soquitl. Sa no ica on soquitl yejhua quitlapejnenia para quichijchihua se contli yejhuan ipan camanaj xochitl niman ocse para ipan tlasoltemalo. </div>
<div class='p'>
<span class="verse" id="RM9_22">22&#160;</span>Para Dios quiteititis itlalhuel niman ipoder, yejhua oquimijyohuilijca on yejhuan quintocarohuaya quiselisquej icastigo. 
<span class="verse" id="RM9_23">23&#160;</span>Ijquin oquichiu para oquiteititij quen sanoyej hueyi on ihueyilis yejhuan otechmacac tejhuamej yejhuan otechicnelij. Ijcon otechmacac tejhuamej yejhuan otechachtojtlalij para ticselisquej on hueyilistli. 
<span class="verse" id="RM9_24">24&#160;</span>Yejhua ica Dios otechnotz. Sequimej tejhuamej tiquistoquej intzajlan on hebreos niman sequimej intzajlan on yejhuan xhebreos. 
<span class="verse" id="RM9_25">25&#160;</span>Ijquin quijtohua ipan on tlajcuilolamatl itoca Oseas: </div>
<div class='q'>On tlacamej yejhuan xnoyaxcahuan<a href='#FN68' epub:type='noteref' class='noteref'>‡</a> catcaj niquinnoyaxcatis. Niman on yejhuan xniquintlajsojtlaya niquintlajsojtlas. </div>
<div class='q'>
<span class="verse" id="RM9_26">26&#160;</span>Niman sa no ompa campa oquimijlijcaj: “Nemejhuamej xnennoyaxcahuan”, ompa quimijlisquej ica yejhuamej teconehuan itech Dios yejhuan nochipa nemi. </div>
<div class='q'>
<span class="verse" id="RM9_27">27&#160;</span>Pero inca on hebreos ijquin oquijtoj Isaías: </div>
<div class='q'>“Masqui on yejhuan hualejtoquej itech on tajtli Israel sanoyej miyequej quen itlaj xajli yejhuan oncaj ijtic mar, san quesquimej maquisasquej, </div>
<div class='q'>
<span class="verse" id="RM9_28">28&#160;</span>pampa toTeco san isijcapan quincastigaros.” </div>
<div class='q'>
<span class="verse" id="RM9_29">29&#160;</span>No ijqui, tej, ye huejcahui oquijtoj Isaías: </div>
<div class='q'>Tla toTeco yejhuan quinyecana on isoldados ne ilhuicac xquincahuilisquia on toachtojtajhuan quipiasquiaj inhuejcajconehuan, titocahuasquiaj quen on chanejquej ne huejhueyican Sodoma niman Gomorrra. </div>
<div class='s'>On hebreos xquiseliaj on cuajli tlajtojli de temaquixtilistli </div>
<div class='p'>
<span class="verse" id="RM9_30">30&#160;</span>¿Quen ijqui, tej, tiquijtosquej? Tiquijtosquej ica aman Dios quinselia on yejhuan xhebreos itechcopa on intlaneltoc quen on yejhuan yolmelajquej, masqui nion siquiera quitejtemohuayaj quen ijqui Dios quinselis quen on yejhuan yolmelajquej. 
<span class="verse" id="RM9_31">31&#160;</span>On hebreos quitejtemohuayaj itechcopa on tlanahuatijli quen ijqui Dios quinselis quen on yejhuan yolmelajquej, pero yejhuamej xoquitlacamatquej nochi on tlen on tlanahuatijli tlanahuatia. 
<span class="verse" id="RM9_32">32&#160;</span>¿Tlica xoquinextijquej? Xoquinextijquej pampa xoquitejtemojquej itechcopa on tlaneltoctli, yej oquitejtemojquej itechcopa on tetlacamatilistli yejhuan oquipialijquej on tlanahutijli. Yejhua ica onantiquisquej pampa Cristo quen itlaj tetl yejhuan tetlajtlacali. 
<span class="verse" id="RM9_33">33&#160;</span>Ijquin tlajcuilolnesticaj ipan in Yectlajcuilojli: </div>
<div class='q'>Xquita, ne campa itoca Sión nictlalia se tlacatl quen itlaj tetl yejhuan ica nantiquisalo niman quen itlaj tepetlatl yejhuan tetlajcali. Pero on yejhuan quineltocas xqueman quipinahuismatis.  </div>
<div class='psalmlabel' id='RM10_0'> 10</div>
<div class='p'>
<span class="verse" id="RM10_1">1&#160;</span>Nocnihuan, ican nochi noyojlo nicnequi niman nicchihua oración ica on hebreos ma quipiacan temaquixtilistli. 
<span class="verse" id="RM10_2">2&#160;</span>Nejhua impan nitlajtohua ica yejhuamej sanoyej<a href='#FN69' epub:type='noteref' class='noteref'>*</a> notlajcalij itech Dios pero yejhuamej xe ixtlajtlapohuij. Yejhuamej xcajsicamatij quen ijqui cuajli nohuicasquej itech Dios. 
<span class="verse" id="RM10_3">3&#160;</span>Yejhuamej xquimatij quen ijqui Dios quinselia on tlacamej quen on yejhuan yolmelajquej, yej quichihuaj tlen yejhuamej quinemiliaj quimpalehuis para Dios ma quinseli. Yejhua ica xoquiselijquej on ojtli yejhuan Dios oquitlalij para quinyolmelahuasquia. 
<span class="verse" id="RM10_4">4&#160;</span>Cristo yejhua oquichiu nochi on tlen itlanahuatil Moisés tlanahuatia niman ijcon oquichiu para nochimej on yejhuan quineltocaj ma quinseli Dios quen on yejhuan yolmelajquej. </div>
<div class='p'>
<span class="verse" id="RM10_5">5&#160;</span>Moisés oquijcuiloj ica on tlacamej yejhuan quinequij Dios ma quinseli quen yolmelajquej pampa quitlacamatij on tlanahuatijli. Ijquin oquijcuiloj: “On yejhuan itechcopa on tlanahuatijli quinequis quipias nemilistli ica oncaj quichihuas nochi on tlen tlanahuatia.” 
<span class="verse" id="RM10_6">6&#160;</span>Pero nijtohua quen ijqui Dios huelis quinselis on tlacamej quen yolmelajquej itechcopa on intlaneltoc yejhuan quipiaj itech Cristo. Ijquin nijtohua: “Ma ca mojticopa xquijto: ¿aquinon tlejcos ne ilhuicac?” In quijtosnequi ica tlejcos para cuajtemoltis Cristo. 
<span class="verse" id="RM10_7">7&#160;</span>Niman no ma ca xquijto: ¿Aquinon ontemos ijtic in tlajli campa nemij on mimiquej? In quijtosnequi ontemos para quixtis Cristo intzajlan on mimiquej. 
<span class="verse" id="RM10_8">8&#160;</span>¿Tlinon, tej, más nijtohua? “Itlajtol Dios nisiu motech oncaj. Ticpia ipan mocamac niman ipan moyojlo.” Niman in tlajtojli sa no yejhua on tlajtojli yejhuan tiquimijliaj on tlacamej ica ijquin nonequi quineltocasquej. 
<span class="verse" id="RM10_9">9&#160;</span>Ticteijliaj: “Tla ican mocamac tiquijtos ica Jesús yejhua moTeco, niman tla ipan moyojlo ticneltocas ica Dios oquiyolihuitij<a href='#FN70' epub:type='noteref' class='noteref'>†</a> niman oquetzteu ipan itlalcon, timaquisas.” 
<span class="verse" id="RM10_10">10&#160;</span>Ijcon nochihuas pampa ijcuac se tlacatl ican iyojlo tlaneltoca, Dios quijtohua ica itlajtlacolhuan yoquitlaxtlau. Niman ijcuac ica icamac teixpan quijtohua ica quineltoca Cristo, yejhua maquisas. </div>
<div class='p'>
<span class="verse" id="RM10_11">11&#160;</span>In Yectlajcuilojli ijquin quijtohua: “Nochi on yejhuan quineltoca, xqueman quipinahuismatis ipampa itlaneltoc.” 
<span class="verse" id="RM10_12">12&#160;</span>Ixpan Dios, on yejhuan xhebreos xsejsetlamatiquej<a href='#FN71' epub:type='noteref' class='noteref'>‡</a> inhuan on hebreos. San se inTeco quipiaj niman yejhua san nochijquej quinmaca miyec tlatiochihualistli intech on yejhuan quitlajtlaniliaj temaquixtilistli. 
<span class="verse" id="RM10_13">13&#160;</span>Ijquin quijtohua on Yectlajcuilojli: “Nochimej yejhuan quitlajtlaniliaj toTeco para ma quintlapojpolhui maquisasquej.” 
<span class="verse" id="RM10_14">14&#160;</span>Pero ¿quen ijqui, tej, huelis quitlajtlanilisquej ma quintlapojpolhui tla xe quineltocaj? ¿Niman quen ijqui, tej, huelis quineltocasquej tla xqueman caquij itech ica yejhua? ¿Niman quen ijqui, tej, huelis caquisquej itech ica yejhua tla xnemij yejhuan quiteijlisquej? 
<span class="verse" id="RM10_15">15&#160;</span>¿Niman quen ijqui quiteijlisquej itech ica yejhua tla xnemi yejhuan conmintitlanis? In Yectlajcuilojli ijquin quijtohua: “Sanoyej cualtzin ijcuac yejcoj on yejhuan cuajquij on temachtijli de yolsehuilistli niman quiteijliaj on cuajli tlajtojli itech ica temaquixtilistli.” </div>
<div class='p'>
<span class="verse" id="RM10_16">16&#160;</span>Pero xnochimej oquiselijquej on tlajtojli yejhuan quitemaca temaquixtilistli. Quen oquijtoj Isaías: “NoTeco, ¿aquinon yoquineltocac on temachtilistli yejhuan ticteijliaj?” 
<span class="verse" id="RM10_17">17&#160;</span>Yejhua ica, tej, se hueli tlaneltoca ijcuac caqui on temachtilistli niman huajlau on temachtilistli ijcuac yacaj techmachtia ica Cristo. 
<span class="verse" id="RM10_18">18&#160;</span>Pero aman nejhua nictlajtlani: ¿Tlen on hebreos xocaquej yejhua in temachtilistli? ¡Melahuac yejhuamej ocacquej! In Yectlajcuilojli ijquin quijtohua: </div>
<div class='q'>On tlajtojli yocaquistic imanyan nochi in tlalticpactli. On tlajtojli yoajsic hasta ne campa sa ica nochi ixojxomolco in tlalticpactli. </div>
<div class='q'>
<span class="verse" id="RM10_19">19&#160;</span>Pero ocsejpa nictlajtlani: ¿tlen manin on hebreos yej xoquinomacaquej cuenta? Moisés yejhua achtoj quinanquilia: </div>
<div class='q'>Nicchihuas para ma mechnexicolitacan on tlacamej yejhuan chantij ipan ocse país yejhuan nenquijtohuaj ica xnejli país. Niman nicchihuas para xcualanican intechcopa on tlacamej yejhuan xquinequij itlaj cajsicamatisquej. </div>
<div class='q'>
<span class="verse" id="RM10_20">20&#160;</span>Quemaj Isaías oquijtoj ican iyolchicahualis on tlen Dios oquimachiltij: </div>
<div class='q'>On yejhuan xnechtejtemohuayaj, onechnextijquej; niman oniquinnotitij on yejhuan xnoca tlajtlaniyaj. </div>
<div class='q'>
<span class="verse" id="RM10_21">21&#160;</span>Niman ica on país de Israel, Isaías oquijtoj: </div>
<div class='q'>“Nejhua nochi tonajli niquinnotzticaj on tlacamej yejhuan xtetlacamatquej niman teijixnamiquej.”  </div>
<div class='psalmlabel' id='RM11_0'> 11</div>
<div class='s'>Oncaj temaquixtilistli para on hebreos </div>
<div class='p'>
<span class="verse" id="RM11_1">1&#160;</span>Aman, tej, nictlajtlani: ¿manin Dios yej yoquitlalcahuij on yejhuan iconehuan? ¡Melahuac, tej, ica ca! pampa sa no nejhua nihebreo. Nihualejticaj itech Abraham niman no niquisticaj ipan ichanchanejcau<a href='#FN72' epub:type='noteref' class='noteref'>*</a> toachtojtaj Benjamín. 
<span class="verse" id="RM11_2">2&#160;</span>Ijcuac xe quitlaliayaj in tlalticpactli, Dios oquimat aquinomej iyaxcahuan<a href='#FN73' epub:type='noteref' class='noteref'>†</a> yesquej. Dios, tej, xoquintlalcahuij on yejhuan iyaxcahuan. ¿Tlen xnenquimatij tlinon quijtohua on Yectlajcuilojli campa Elías ican ioración oquinteixpanhuij on hebreos? Ijquin, tej, oquijtoj Elías: 
<span class="verse" id="RM11_3">3&#160;</span>“NoTeco, motiotlajtocahuan yoquinmictijquej, niman motlaixpanhuan<a href='#FN74' epub:type='noteref' class='noteref'>‡</a> yoquinxoxotonijquej. Aman noselti yoninocau, niman no quinequij nechmictisquej.” 
<span class="verse" id="RM11_4">4&#160;</span>Pero Dios ijquin oquinanquilij: “Yonicnocahuilij chicome mil tlacatl yejhuan xonotlacuenquetzquej ixpan on yejhuan xnejli dios Baal.” 
<span class="verse" id="RM11_5">5&#160;</span>Aman, tej, sa no ijqui. Hasta aman nocahuaj quesquimej yejhuan Dios ican iteicnelilis<a href='#FN75' epub:type='noteref' class='noteref'>§</a> oquintlapejpenij. 
<span class="verse" id="RM11_6">6&#160;</span>Niman tla Dios ican iteicnelilis oquintlapejpenij, tla ijcon xoquintlapejpenij pampa itlaj cuajli oquichijquej. Tla Dios quintlapejpenisquia pampa itlaj cuajli quichihuasquiaj, tla ijcon xnejli ican iteicnelilis quintlapejpenisquia. </div>
<div class='p'>
<span class="verse" id="RM11_7">7&#160;</span>¿Niman aman, tej, tlinon? Miyequej on hebreos xoquinextijquej on temaquixtilistli yejhuan sanoyej<a href='#FN76' epub:type='noteref' class='noteref'>*</a> quitejtemohuayaj, pero on yejhuan Dios oquintlapejpenij quemaj oquinextijquej. On ocsequimej oyoltechicajquej 
<span class="verse" id="RM11_8">8&#160;</span>quen in Yectlajcuilojli quijtohua: “Dios oquintlamachilistzacu. Oquinmacac imixtololojhuan yejhuan xtlachaj, niman nacastin yejhuan xtlacaquij, niman hasta aman ijqui nemij.” 
<span class="verse" id="RM11_9">9&#160;</span>David no quijtohua: </div>
<div class='q'>Inilhuihuan ma ica nopopolocan niman Dios ma quintlajtlacolmaca niman ma quintlajyohuilti ipampa on ilhuimej yejhuan quichihuaj. </div>
<div class='q'>
<span class="verse" id="RM11_10">10&#160;</span>Ma ca ma tlachacan, yej ma ixpajpayatican. Niman ma nochipa quintepotzopia on intlamamal. </div>
<div class='p'>
<span class="verse" id="RM11_11">11&#160;</span>Aman nejhua nictlajtlani: ¿tlica<a href='#FN77' epub:type='noteref' class='noteref'>†</a> ijcuac on hebreos ohuetzquej, Dios para yeica xoc quinchihuilia cuenta? ¡Melahuac, tej, ica ca! Pero pampa xotetlacamatquej, aman on yejhuan xhebreos yejhuamej huelij maquisaj. Ijcon nochihua para on yejhuan teconehuan itech Israel no ma quinequican on temaquixtilistli yejhuan quipiaj on yejhuan xhebreos. 
<span class="verse" id="RM11_12">12&#160;</span>Ijcon, tej, on tlalticpactlacamej oquiselijquej hueyi tlatiochihualistli pampa on hebreos xotetlacamatquej, niman on yejhuan xhebreos oquiselijquej temaquixtilistli pampa ixpolijtoquej on hebreos. Tla ijcon onochiu, más sanoyej cuajli yes ijcuac nochimej on hebreos yejhuan Dios quinmaquixtis nochimej tlaneltocasquej. </div>
<div class='s'>Oncaj temaquixtilistli para on xhebreos </div>
<div class='p'>
<span class="verse" id="RM11_13">13&#160;</span>Aman, tej, nicpia tlen nemechijlis nemejhuamej yejhuan xnenhebreos. Dios onechmacac in tequitl para nemechpalehuis niman para nejhua hueyi quijtosnequi in notequiu. 
<span class="verse" id="RM11_14">14&#160;</span>Nicnequi para on yejhuan hebreos quen nejhua ma noxicocan ipampa on temaquixtilistli yejhuan on xhebreos quipiaj. Tla on hebreos noxicosquej, cas huelis sequimej maquisasquej. 
<span class="verse" id="RM11_15">15&#160;</span>Ijcuac Dios oquintlalcahuij on hebreos, yejhua otlahuelseu inhuan on yejhuan xhebreos niman oquinselij. Tla ijcon oquichiu, ¿tlinon, tej, nochihuas ijcuac ocsejpa quinselis on hebreos? San no ijqui quen yolisiaj on mimiquej. 
<span class="verse" id="RM11_16">16&#160;</span>Tla yacaj quiyaxcatia<a href='#FN78' epub:type='noteref' class='noteref'>‡</a> Dios on achtoj tlaxcajli yejhuan quisa itech on tixtli, tla ijcon, tej, nochi on tixtli no iyaxca Dios. Niman ijcuac inelhuayo se cojtli<a href='#FN79' epub:type='noteref' class='noteref'>§</a> caxcatia Dios, nochi on imahuan no yejhua iyaxca. No ijqui, tej, pampa Abraham achtoj iyaxca Dios, no ijqui on ihuejcajconehuan iyaxcahuan Dios. 
<span class="verse" id="RM11_17">17&#160;</span>Aman nocnihuan yejhuan xhebreos, yejhua in nemechijlia: on hebreos quipiaj on ojtli de temaquixtilistli. Pero Dios oquincuilij sequimej hebreos niman omechyaxcatilij nemejhuamej yejhuan xnenhebreos. Aman, tej, nenquipiaj sa no yejhua on temaquixtilistli. 
<span class="verse" id="RM11_18">18&#160;</span>Pero ma ca xmohueyimatican niman xnemilican más nencuajcualtin xquen on hebreos. Tla ijqui nenquinemiliaj, san xmatican ica xnemejhuamej nenquimacaj Dios on temaquixtilistli yej yejhua mechmaca. 
<span class="verse" id="RM11_19">19&#160;</span>Yejhua ica on, nemejhuamej huelis ijquin nenquijtosquej: “Quemaj, pero on hebreos oquincuilijquej inojhui de temaquixtilistli para tejhuamej ma ticpiacan on ojtli de temaquixtilistli.” 
<span class="verse" id="RM11_20">20&#160;</span>On melahuac, pero yejhuamej oquincuilijquej pampa xotlaneltocaquej, niman nemejhuamej nenquipiaj on ojtli de temaquixtilistli pampa nentlaneltocaj. Yejhua ica, tej, ma ca xmohueyimatican, yej xmotacan sa no nemejhuamej 
<span class="verse" id="RM11_21">21&#160;</span>pampa tla Dios oquincuilij on hebreos inojhui de temaquixtilistli yejhuan achtoj quipiayaj, nemejhuamej yejhuan sa ica ocpa mechyaxcatilia no huelis mechcuilis. 
<span class="verse" id="RM11_22">22&#160;</span>Xquita, tej, quen sanoyej teicneliani<a href='#FN80' epub:type='noteref' class='noteref'>*</a> Dios. Pero no xquita quen tlahuelej. Yejhua tlahuelej intech on yejhuan oquichichihuilijquej on itemaquixtilis, pero teicneliani nemotech. Niman yejhua mechicnelis tla nennejnemisquej ipan itetlajsojtlalis<a href='#FN81' epub:type='noteref' class='noteref'>†</a>. Pero tla xnennejnemisquej ipan itetlajsojtlalis, mechcuilis nemoojhui de temaquixtilistli quen oquinchihuilij on hebreos. 
<span class="verse" id="RM11_23">23&#160;</span>Niman tla on hebreos ocsejpa pehuaj tlaneltocaj, Dios quinmacas on ojtli de temaquixtilistli, pampa yejhua quipia poder para ocsejpa quinmacas. 
<span class="verse" id="RM11_24">24&#160;</span>San xnemilican, tej, ica tla nemejhuamej yejhuan sa ica ocpa mechyaxcatiliaj on temaquixtilistli Dios ohuel mechmacac, más sanoyej, tej, pantlantiticaj ica ocsejpa más huelis quinyaxcatis on yejhuan intech hualejticaj. </div>
<div class='s'>Dios quimpialis teicnelilistli on xhebreos niman on hebreos </div>
<div class='p'>
<span class="verse" id="RM11_25">25&#160;</span>Nocnihuan, nicnequi para xmatican yejhua in tlen melahuac yejhuan iyanticatca para ma ca xmomatican tlamatquej. On tlen melahuac sa no yejhua in: on hebreos yonoyoltechicajcaj para xquiselisquej on cuajli tlajtojli yejhuan quitemaca temaquixtilistli. Pero yejhuamej noyoltechicajtiasquej san chica nochimej tlaneltocasquej on xhebreos yejhuan Dios quinmaquixtis. 
<span class="verse" id="RM11_26">26&#160;</span>Ijcuac ijcon nochihuas, nochimej on hebreos maquisasquej quen quijtohua ipan in Yectlajcuilojli. Quijtohua: </div>
<div class='q'>Ne campa itoca Sión hualehuas se temaquixtijquetl, niman quixtis on tlajtlacojli intech on hebreos. </div>
<div class='q'>
<span class="verse" id="RM11_27">27&#160;</span>Ijcuac niquintlapojpolhuilis intlajtlacolhuan, nochihuas quen oniquijtoj ipan on pacto yejhuan niquimpialia. </div>
<div class='p'>
<span class="verse" id="RM11_28">28&#160;</span>On hebreos onochijquej itlahuelicnihuan Dios pampa xoquiselijquej on cuajli tlajtojli yejhuan quitemaca temaquixtilistli. Yejhua ica Dios yej nemejhuamej omechselij yejhuan xnenhebreos. Pero Dios oquintlapejpenij on hebreos. Yejhua ica oc<a href='#FN82' epub:type='noteref' class='noteref'>‡</a> quintlajsojtla<a href='#FN83' epub:type='noteref' class='noteref'>§</a> impampa inachtojtajhuan. 
<span class="verse" id="RM11_29">29&#160;</span>Tlen Dios quinmaca on yejhuan oquintlapejpenij, xqueman quincuilia. 
<span class="verse" id="RM11_30">30&#160;</span>Nemejhuamej yejhuan xnenhebreos achtoj xonenquitlacamatquej Dios, pero aman yejhua mechicnelia pampa on hebreos xoc oquitlacamatquej. 
<span class="verse" id="RM11_31">31&#160;</span>Nochi, tej, sa no ijqui. On hebreos xoc quitlacamatij Dios. Pero on nochihua san para Dios ma quimpiali teicnelilistli<a href='#FN84' epub:type='noteref' class='noteref'>*</a> ijqui quen quimpia nemohuan. 
<span class="verse" id="RM11_32">32&#160;</span>Dios oquicahuilij nochi tlacatl onohuicajquej ipan on xipanteitalistli para huelis quimpialis teicnelilistli intech nochimej. </div>
<div class='p'>
<span class="verse" id="RM11_33">33&#160;</span>¡Sanoyej xhuelis tiquixitasquej on irriquezas Dios, on itlamatquilis<a href='#FN85' epub:type='noteref' class='noteref'>†</a> niman icajsicamatilis! Xacaj hueli quiteijlia tlica Dios quichihua itlaj, nion xacaj cajsicamati quen ijqui quichihua on itequiu. 
<span class="verse" id="RM11_34">34&#160;</span>On Yectlajcuilojli ijquin quijtohua: “¿Aquinon quimati on tlen toTeco Dios quinemilia? Noso, ¿canon nemi on yejhuan hueli quitlacanonotza toTeco Dios ica on tlen sa no yejhua quichihua?” 
<span class="verse" id="RM11_35">35&#160;</span>¿Aquinon hueli achtopa itlaj quimaca toTeco Dios, para quemaj quej yejhua no itlaj ica cuajcuepilia? 
<span class="verse" id="RM11_36">36&#160;</span>Xacaj hueli, pampa nochi tlajtlamach<a href='#FN86' epub:type='noteref' class='noteref'>‡</a> itech Dios hualejticaj, niman nochi in tlajtlamach oncaj san yejhua ipampa niman para ihueyilis yejhua. ¡Ma Dios quiseli hueyilistli para nochipa! Ma ijqui nochihua.  </div>
<div class='psalmlabel' id='RM12_0'> 12</div>
<div class='s'>Pablo quijtohua quen ijqui se hueli notemactilia itech Dios </div>
<div class='p'>
<span class="verse" id="RM12_1">1&#160;</span>Yejhua ica, tej, notlajsojcaicnihuan, pampa Dios sanoyej<a href='#FN87' epub:type='noteref' class='noteref'>*</a> otechtiochiu ican iteicnelilis<a href='#FN88' epub:type='noteref' class='noteref'>†</a>, nejhua sanoyej nemechtlajtlanilia xmotemactilican itech Dios quen itlaj huentli yejhuan yolticaj niman yejyejticaj ijcon quen yejhua cuelita. Tla ijcon nenquichihuasquej, nenquimahuistilisquej Dios quen nonequi. 
<span class="verse" id="RM12_2">2&#160;</span>Ma ca sa xmohuicacan quen on tlalticpactlacamej nohuicaj, yej xcahuilican Dios ma yejhua quiyencuili nemotlamachilis. Ijquin, tej, nenquimatisquej tlinon Dios quinequi: on tlen cuajli, on tlen quipactia niman nochi on tlen chipahuac. </div>
<div class='p'>
<span class="verse" id="RM12_3">3&#160;</span>Dios ican iteicnelilis onechtlalij niapóstol. Yejhua ica nemechijlia nochimej nemejhuamej, ma ca sa no nemejhuamej xnemilican ica más nenhuejhueyixtoquej hasta campa xoc quitocarohua. Yej ican nemotlamachilis xnemilican melajqui quen nonequi nennemisquej. Ijcon, tej, san xquixtlalocan on tlen huelis nenquichihuasquej ica on tlaneltoctli yejhuan Dios omechmacac. 
<span class="verse" id="RM12_4">4&#160;</span>Tocuerpo miyec partes ica tlachijchiutli, niman cada parte quipia oc se tlamantic tequitl. 
<span class="verse" id="RM12_5">5&#160;</span>Aman no ijqui, masqui tejhuamej timiyequej, san se cuerpo tihuajtochihuaj ihuan Cristo. Ijcon, tej, ipan se cuerpo tisesentenemij niman se ihuan ocse titopalehuiyaj. </div>
<div class='p'>
<span class="verse" id="RM12_6">6&#160;</span>Cada tisesentemej oticselijquej itech Dios sesetlamantic tetlayocoliltin yejhuan techhueliltia on tlen aman hueli ticchihuaj. Dios otechinmacac ican iteicnelilis quen oquinec. Yejhua ica ma tiquintequitiltican on tetlayocoliltin yejhuan otechmacac. Tla Dios otechmacac on tetlayocolijli yejhuan techhueliltia para ticteijlisquej on tiotlajtojli yejhuan ticseliaj itech Dios, tla ijcon nonequi ticteijlisquej quen totlaneltoc techyecanas. 
<span class="verse" id="RM12_7">7&#160;</span>Tla Dios otechmacac on tetlayocolijli yejhuan techhueliltia para tiquimpalehuisquej ocsequimej, nonequi, tej, ma titepalehuican. Niman tla Dios techhueliltia para titemachtisquej, no nonequi para ma titemachtican. 
<span class="verse" id="RM12_8">8&#160;</span>Tla ijcon, tej, tla totetlayocolil techhueliltia titeyolehuaj, nonequi yejhua ticchihuasquej. Niman tla techhueliltia para itlaj tictetlayocoliaj, nonequi ticchihuasquej hasta campa tihuelisquej. Noso tla techhueliltia titeyecanaj, ma tiquitacan cuajli quen titeyecanasquej. Niman tla yej techhueliltia tiquimpalehuiyaj on yejhuan itlaj quimpolojticaj, tla ijcon nonequi ticchihuasquej ican pactli. </div>
<div class='s'>On yejhuan quineltocaj Cristo nonequi cuajli nohuicasquej </div>
<div class='p'>
<span class="verse" id="RM12_9">9&#160;</span>Se ihuan ocse xmopialican on tetlajsojtlalistli<a href='#FN89' epub:type='noteref' class='noteref'>‡</a> yejhuan chipahuac. Xtlahuelitacan on tlen xcuajli niman xchihuacan on tlen cuajli. 
<span class="verse" id="RM12_10">10&#160;</span>Xmotlajsojtlacan se ihuan ocse quen icniutin, niman sanoyej xmotlacaitacan sequimej ihuan ocsequimej. </div>
<div class='p'>
<span class="verse" id="RM12_11">11&#160;</span>Xchihuacan canica niman ma ca xtlatzihuican. Niman ican nochi nemoyojlo xtequipanocan toTeco. </div>
<div class='p'>
<span class="verse" id="RM12_12">12&#160;</span>Xpacanemican ipampa nemotlamachalis<a href='#FN90' epub:type='noteref' class='noteref'>§</a>. Ijcuac nentlajyohuisquej, xpiacan ijyohuilistli. Ma ca queman xcajcahuacan ica nenquichihuaj oración. </div>
<div class='p'>
<span class="verse" id="RM12_13">13&#160;</span>Xquimpalehuican on yejhuan teyaxcahuan<a href='#FN91' epub:type='noteref' class='noteref'>*</a> itech Dios tla itlaj quimpolohua, niman cuajli xquinselican on yejhuan mechtlajpalohuaj. </div>
<div class='p'>
<span class="verse" id="RM12_14">14&#160;</span>Xtlajtlanilican Dios ma quintiochihua on yejhuan mechtlahuelitaj niman mechtlajyohuiltiaj. Ma ca xtlajtlanilican ma quintlajyohuilti, yej ma quintiochihua. </div>
<div class='p'>
<span class="verse" id="RM12_15">15&#160;</span>Xpaquican inhuan on yejhuan paquij, niman xchocacan inhuan on yejhuan chocaj. </div>
<div class='p'>
<span class="verse" id="RM12_16">16&#160;</span>Ma ca xpiacan tlahuejli inhuan ocsequimej. Ma ca xmohuejhueyimatican, yej xmohuicacan inhuan on yejhuan mayanquej. Ma ca xmomatican nentlamatquej. </div>
<div class='p'>
<span class="verse" id="RM12_17">17&#160;</span>Tla yacaj mechchihuilia itlaj xcuajli, ma ca no ijqui xcuepilican. Xchihuacan canica para nenquichihuasquej nochi tlen cuajli imixpan nochi tlacatl. 
<span class="verse" id="RM12_18">18&#160;</span>Xchihuacan canica hasta campa nenhuelisquej quen ijqui nemoyolica nennemisquej ihuan nochi tlacatl. 
<span class="verse" id="RM12_19">19&#160;</span>Notlajsojcaicnihuan, ma ca sa no nemejhuamej itlaj xtecuepiltican, yej xcahuilican Dios ma yejhua tetlayohuilti, pampa in Yectlajcuilojli ijquin quijtohua: “Nejhua nictecuepiltis; nitetlaxtlahuilis quen nonequi.” Ijquin quijtohua toTeco. 
<span class="verse" id="RM12_20">20&#160;</span>Niman in Yectlajcuilojli no ijquin quijtohua: “Tla motlahuelicniu apismiqui, xtlacualti, niman tla amiqui, xcatliti. Ijcuac ijcon ticchihuas yejhua quipinahuismatis on tlen omitzchihuilij.” 
<span class="verse" id="RM12_21">21&#160;</span>Ma ca xmocahuilican ma mechtlani on tlen xcuajli. Yej ica on tlen cuajli xtlanican on tlen xcuajli.  </div>
<div class='psalmlabel' id='RM13_0'> 13</div>
<div class='p'>
<span class="verse" id="RM13_1">1&#160;</span>Nochi tlacatl ma tetlacamati intech on tequihuajquej, pampa xnemij tequihuajquej yejhuan Dios xoquincalactij, yej nochi quech tequihuajquej nemij Dios oquincalactij. 
<span class="verse" id="RM13_2">2&#160;</span>Yejhua ica, tej, on yejhuan quixnamiqui on tequihuajquetl, quixnamiqui on tlen Dios oquitlalij. Niman on yejhuan ijcon quichihuaj quiselisquej tlajtlacolmacalistli ipampa on tlen quichihuaj. 
<span class="verse" id="RM13_3">3&#160;</span>On yejhuan quichihuaj tlen cuajli xnomojtiaj intech on tequihuajquej, yej san on yejhuan quichihuaj on tlen xcuajli. ¿Ticnequi, tej, tinemis xican nemojtijli intech on tequihuajquej? Tla ijcon ticnequi tinemis, cuajli xmohuica, niman on tequihuajquej mitztlacaitasquej. 
<span class="verse" id="RM13_4">4&#160;</span>Dios oquincalactij tequihuajquej para mitzpalehuisquej. Pero tla xcuajli timohuica, xquinmacajsi pampa on tequihuajquej melahuac tecastigarohuaj. Yejhuamej itequitcahuan Dios yejhuan castigarosquej quen nonequi on yejhuan quichihua on tlen xcuajli. 
<span class="verse" id="RM13_5">5&#160;</span>Yejhua ica nonequi para xquintlacamati on tequihuajquej, xsan para ma ca ticselis on castigo, yej pampa ticmatzticaj ica nonequi para ijqui ticchihuas. 
<span class="verse" id="RM13_6">6&#160;</span>Yejhua ica, tej, no nenquitlaxtlahuaj on impuestos, pampa on tequihuajquej quichihuaj intequiu pampa quitequichihuiliaj Dios. </div>
<div class='p'>
<span class="verse" id="RM13_7">7&#160;</span>Nochimej xquintlaxtlahuilican on tlen nenquinhuiquiliaj. Xquintlaxtlahuilican on yejhuan nenquinhuiquiliaj inrentas, niman on yejhuan nenquinhuiquiliaj impuestos. Xtlacaitacan on yejhuan quimelahua<a href='#FN92' epub:type='noteref' class='noteref'>*</a> quiselis tetlacaitalistli, niman xselican quen hueyixticaj on yejhuan hueyixticaj. 
<span class="verse" id="RM13_8">8&#160;</span>Ma ca yacaj itlaj xcuiquilican, yej san yejhua on tetlajsojtlalistli<a href='#FN93' epub:type='noteref' class='noteref'>†</a> yejhuan se ihuan ocse nonequi quinopialisquej. Ijcuac se tlacatl tetlajsojtla, on tlen tlanahuatia itlanahuatil Moisés nochi yoquitlacamat. 
<span class="verse" id="RM13_9">9&#160;</span>On tlanahuatiltin yejhuan ijquin quijtohuaj: “Ma ca tiahuilnemis, ma ca titemictis, ma ca titlachtequis, ma ca tiquelehuis on tlen teyaxca”, niman nochimej on ocsequimej tlanahuatiltin tenquisaj nochi tla nenquitlacamatij in tlanahuajtijli yejhuan ijquin quitohua: “Xtlajsojtla motlalticpacchanejcau no ijqui quen tejhua timotlajsojtla.” 
<span class="verse" id="RM13_10">10&#160;</span>Yejhuan tetlajsojtla xquitechihuilia on tlen xcuajli. Yejhua in quijtosnequi ica tla se tlacatl tetlajsojtla, yejhua quichihua nochi tlen tlanahuatia on tlanahuatijli. </div>
<div class='p'>
<span class="verse" id="RM13_11">11&#160;</span>Nonequi para ijcon nenquichihuasquej, pampa ye nenquimatztoquej tlen tonajli tinemij. Yejhua ica, tej, xtlamachilistlachacan niman xmatican tlinon nochijticaj aman, pampa más ye nisiu huajlau Cristo para techquixtis ipan in tlalticpactli xquen ijcuac achtoj onentlaneltocaquej. 
<span class="verse" id="RM13_12">12&#160;</span>Ye tlamis in tonaltin ijcuac tinemij ipan in tlalticpactli, niman ye nisiu pehuas on tonaltin ijcuac tinemisquej ihuan Dios. Yejhua ica xcajcahuacan on tlen xcuajli yejhuan tlacamej quichihuaj ipan in tlalticpactli. Xtlanican on xcuajli niman xchihuacan on tlen cuajli. 
<span class="verse" id="RM13_13">13&#160;</span>Ma titohuicacan cuajli quen on yejhuan nemij ihuan Dios ipan chipahualistli. Ma ca ma titlahuantinemican, niman ma ca ma tiacan ne ilhuipan campa sa tzajtzihuaj. Ma ca ma tiahuilnemican niman ma ca ticahuilican ma quinequi totlalnacayo on tlen xcuajli. No ma ca ma titohuijsoquican inhuan ocsequimej. Niman no ma ca ma titenexicolitacan. 
<span class="verse" id="RM13_14">14&#160;</span>Yej ocse tlamantic. Xmohuicacan quen toTeco Jesucristo nohuica, niman ma ca ma xnemilican quen nenquipactisquej nemotlalnacayo ica on tlen yejhua quinequi.  </div>
<div class='psalmlabel' id='RM14_0'> 14</div>
<div class='s'>Xcuajli para tiquimistlacosquej on tocnihuan </div>
<div class='p'>
<span class="verse" id="RM14_1">1&#160;</span>Xselican on tlacatl yejhuan xmás cuajli cajsicamati on temachtijli yejhuan ticneltocaj. Pero ma ca nemotlajtolhuisoquisquej ica on tlen yejhua xcajsicamati. 
<span class="verse" id="RM14_2">2&#160;</span>In se ejemplo. Se tlacatl quinemilia huelis quicuas nochi quech sesetlamantic tlacuajli oncaj, pero ocse tlacatl xcajsicamati niman quinemilia san huelis quicuas quijli. 
<span class="verse" id="RM14_3">3&#160;</span>Aman, tej, on yejhuan nochi tlajtlamach tlacuajli quicua, ma ca ma quinemili ica xitlaj<a href='#FN94' epub:type='noteref' class='noteref'>*</a> quimati on yejhuan xijqui tlacua. No ijqui on yejhuan san ican quijli nopanoltia, ma ca ma quistlaco on yejhuan quicua nochi quech tlajtlamach tlacuajli oncaj, pampa Dios no yoquiselij on tlacatl. 
<span class="verse" id="RM14_4">4&#160;</span>¿Aquin tejhua in para tiquistlacos itequichihuilijcau ocse tlacatl? Tej, san on aquin iteco huelis quijtos tla cuajli noso xcuajli on tlen quichihua. Niman yejhua melajcanemis pampa toTeco quipia poder para quipalehuis ma melajcanemi. </div>
<div class='p'>
<span class="verse" id="RM14_5">5&#160;</span>Nictlalis ocse ejemplo. Nemotzajlan se tlacatl quinemilia ica se tonajli más hueyixticaj xquen ocse. Pero nemi ocse tlacatl yejhuan quijtohua ica nochi tonaltin sa no ijqui. Cada se, tej, ma nomelajcatlali ipan itlamachilis. 
<span class="verse" id="RM14_6">6&#160;</span>On tlacatl yejhuan quejehua se tonajli, quejehua para quitlacaitas toTeco. Niman on yejhuan xquejehua, no xquejehua para quitlacaitas toTeco. Yejhuan quicua nochi tlajcuajli, quichihua para quitlacaita toTeco pampa quimaca tlaxtlahuijli Dios. Niman yejhuan quinemilia ica Dios xcahuilia para quicuas nochi tlajcuajli, xquicua para quitlacaita toTeco, niman yejhua no quimaca tlaxtlahuijlij Dios. </div>
<div class='p'>
<span class="verse" id="RM14_7">7&#160;</span>Nion se de tejhuamej nemi san para sa no yejhua, nion miqui san para sa no yejhua. 
<span class="verse" id="RM14_8">8&#160;</span>Yej tla tinemij, tinemij para toTeco, niman tla timiquij, timiquij para toTeco. Tla tinemij noso tla timiquij, titeyaxcahuan<a href='#FN95' epub:type='noteref' class='noteref'>†</a> itech toTeco. 
<span class="verse" id="RM14_9">9&#160;</span>Yejhua ica, tej, Cristo omic niman ocsejpa oyoliu para yejhua onochiu inTeco intech on yejhuan yoltoquej niman on yejhuan micatzitzintin. 
<span class="verse" id="RM14_10">10&#160;</span>Pero ¿tlica<a href='#FN96' epub:type='noteref' class='noteref'>‡</a> yacaj quistlacohua icniu? Niman ocse, ¿tlica yacaj quinemilia quen xitlaj quimajmati icniu? Tinochimej, tej, tiasquej ixpan Cristo para yejhua techyolcuitis niman techtlaxtlahuilis quen nonequi. 
<span class="verse" id="RM14_11">11&#160;</span>In Yectlajcuilojli ijquin quijtohua: </div>
<div class='q'>“Ijcon quen melahuac niyolticaj, quijtohua toTeco, no melahuac ica nochi tlacatl nixpan notlacuenquetzas niman nochimej teixpan quijtosquej ica melahuac nejhua niDios.” </div>
<div class='p'>
<span class="verse" id="RM14_12">12&#160;</span>Ijqui tej, cada se ica oncaj tiquijlisquej Dios nochi tlen cuajli niman on tlen xcuajli ticchihuaj. </div>
<div class='s'>Xcuajli para ticchihualtis mocniu ma huetzi ipan tlajtlacojli </div>
<div class='p'>
<span class="verse" id="RM14_13">13&#160;</span>Yejhua ica, tej, xoc quitocarohua titistlacojtiasquej ihuan ocsequimej. Yej xchihuacan ocse tlamantic. Xchihuacan canica para ma ca itlaj nenquichihuasquej yejhuan ica najantiquisa nemocniu ipan itlaneltoc, noso contlajcalis ipan tlajtlacojli. 
<span class="verse" id="RM14_14">14&#160;</span>Pampa nicneltoca Cristo Jesús, nejhua cuajli nicyolmatzticaj ica nochi tlen oncaj chipahuac. Pero tla yacaj quinemilia ica itlaj xchipahuac, on xchipahuac para yejhua. 
<span class="verse" id="RM14_15">15&#160;</span>Tla ticpajsolohua mocniu ican on tlen ticua, xoc timohuica ican tetlajsojtlalistli<a href='#FN97' epub:type='noteref' class='noteref'>§</a>. Ma ca xchihua para yacaj ma polihui yejhuan Cristo ipampa omic, san ipampa on tlen ticua. 
<span class="verse" id="RM14_16">16&#160;</span>Masqui ticmati ica on tlen ticchihua cuajli, ma ca sa xchihua tla quijtohuaj ica on tlen ticchihua tlajtlacojli, 
<span class="verse" id="RM14_17">17&#160;</span>pampa ne campa Dios tlamandarohua on tlen ticuas noso ticonis xitlaj<a href='#FN98' epub:type='noteref' class='noteref'>*</a> quijtosnequi. Pero on yolmelajcalistli niman yolsehuilistli, niman on pactli yejhuan ticpiaj itechcopa on Espíritu Santo, yejhua hueyi quijtosnequi. 
<span class="verse" id="RM14_18">18&#160;</span>Yejhuan ijquin quitequichihuilia Cristo, quipactia Dios niman quitlacaitaj on tlacamej. 
<span class="verse" id="RM14_19">19&#160;</span>Yejhua ica, tej, ma tiquejecocan ticchihuasquej on tlajtlamach<a href='#FN99' epub:type='noteref' class='noteref'>†</a> yejhuan cuajquij yolsehuilistli, niman quimiscaltiaj ocsequimej impan intlaneltoc. 
<span class="verse" id="RM14_20">20&#160;</span>Ma ca xpopolo itequiu Dios san yejhua ica on tlen tiquicua. On melahuac ica nochi tlacuajli chipahuac para nocuas, pero yej xcuajli para ticuas on tlen quinchihualtia ocsequimej comintlajcali ipan tlajtlacojli. 
<span class="verse" id="RM14_21">21&#160;</span>Cuajli ticchihuas tla xticuas nacatl, nion ticonis vino, nion ticchihuas itlaj yejhuan ica najantiquisas mocniu, noso yejhuan contlajcali ipan tlajtlacojli, noso yejhuan quiyemanilis itlaneltoc. 
<span class="verse" id="RM14_22">22&#160;</span>Ma ca inhuan ocsequimej xmocamatlanij ica on tlen tejhua ticnemilia, yej san tejhua xconmati ihuan Dios. On tlacatl paqui yejhuan xometlamati itech on tlen quichihua. 
<span class="verse" id="RM14_23">23&#160;</span>Pero Dios quitlajtlacolmacas on yejhuan itlaj quicua ican ometlamatilistli, pampa xquineltoca ica Dios quinequi para ma quicua. Nochi tlen se quichihua ican ometlamatilistli, yejhua tlajtlacojli.  </div>
<div class='psalmlabel' id='RM15_0'> 15</div>
<div class='s'>Nonequi tiquimpactisquej ocsequimej niman ma ca sa no tejhuamej ma titopactican </div>
<div class='p'>
<span class="verse" id="RM15_1">1&#160;</span>Tejhuamej yejhuan ticojtiquej ipan totlaneltoc nonequi tiquimpalehuisquej ipan impasolol on yejhuan xcojtiquej impan intlaneltoc. Ma ca, tej, sa no tejhuamej ma titopactican. 
<span class="verse" id="RM15_2">2&#160;</span>Cada se de tejhuamej ma tiquimpactican ocsequimej ica on tlen cuajli para yejhuamej. Ijcon nonequi ticchihuasquej para yejhuamej noscaltisquej ipan intlaneltoc. 
<span class="verse" id="RM15_3">3&#160;</span>Ijcon ma ticchihuacan pampa nion Cristo sa no yejhua onopactij. In Yectlajcuilojli quijtohua on tlen Cristo oquijlij Dios: “Nopan ohuetz intlahuel on yejhuan mitztlahuelitayaj.” 
<span class="verse" id="RM15_4">4&#160;</span>Nochi tlen ye huejcahui onijcuiloj ipan on Yectlajcuilojli, onijcuiloj para techmachtia. Onijcuiloj para ma ticpiacan totlamachalis<a href='#FN100' epub:type='noteref' class='noteref'>*</a> itechcopa on ijyohuilistli niman teyoltlalilistli yejhuan techmaca on Yectlajcuilojli. 
<span class="verse" id="RM15_5">5&#160;</span>Ma Dios, yejhuan quitemaca ijyohuilistli niman teyoltlalilistli, mechpalehui para san se nemoyojlo nenquipiasquej inhuan ocsequimej, ijcon quen iejemplo Jesucristo mechititia, 
<span class="verse" id="RM15_6">6&#160;</span>para ica san se inyojlo niman ica san se tlajtojli ma quiyectenehuacan Dios, iTajtzin toTeco Jesucristo. </div>
<div class='s'>On cuajli tlajtojli yejhuan quitemaca temaquixtilistli yoasic intech on yejhuan xhebreos </div>
<div class='p'>
<span class="verse" id="RM15_7">7&#160;</span>Aman, tej, xmoselican ihuan ocsequimej quen Cristo otechselij, para Dios quiselis ihueyilis. 
<span class="verse" id="RM15_8">8&#160;</span>Nejhua nemechijlia ica Cristo onochiu tequichijquetl intech on hebreos. Ijcon, tej, caxitia on promesas yejhuan Dios oquintlalilij on toachtojtajhuan, niman ijquin oquiteititij ica Dios nochipa quichihua tlen quijtohua. 
<span class="verse" id="RM15_9">9&#160;</span>Cristo no ohuajlaj intech on xhebreos quen tequichijquetl para yejhuamej ma quihueyilican Dios ipampa iteicnelilis<a href='#FN101' epub:type='noteref' class='noteref'>†</a>, ijcon quen Cristo oquijlij Dios ipan in Yectlajcuilojli: </div>
<div class='q'>Yejhua ica intzajlan on xhebreos nimitzyectenehuas, niman nitlacuicas ican motocatzin on tlacuicaltin. </div>
<div class='q'>
<span class="verse" id="RM15_10">10&#160;</span>Niman ocsecan ipan on Yectlajcuilojli no quijtohua: </div>
<div class='q'>Nemejhuamej yejhuan xnenhebreos xpaquican inhuan on yejhuan hebreos. </div>
<div class='q'>
<span class="verse" id="RM15_11">11&#160;</span>Niman ocsejpa quijtohua in Yectlajcuilojli: </div>
<div class='q'>Nochimej nemejhuamej yejhuan xnenhebreos xyectenehuacan Dios. Niman nemejhuamej tlacamej nemochimej<a href='#FN102' epub:type='noteref' class='noteref'>‡</a> xhueyitenehuacan. </div>
<div class='q'>
<span class="verse" id="RM15_12">12&#160;</span>Niman Isaías no quijtohua ipan itlajcuilol: </div>
<div class='q'>Se huejca teixhuiu<a href='#FN103' epub:type='noteref' class='noteref'>§</a> itech Isaí huajlas. Yejhua quinmandaros on yejhuan xhebreos. Niman yejhuamej itech quitlalisquej intlamachalis. </div>
<div class='p'>
<span class="verse" id="RM15_13">13&#160;</span>Ma Dios, yejhuan quitemaca tlamachalistli<a href='#FN104' epub:type='noteref' class='noteref'>*</a>, ma mechmaca nochi pactli niman yolsehuilistli pampa nenquineltocaj para nenquipiasquej miyec tlamachalistli itechcopa ipoder on Espíritu Santo. </div>
<div class='p'>
<span class="verse" id="RM15_14">14&#160;</span>Nocnihuan, cuajli nicmatzticaj ica nemejhuamej nententoquej ican cuajlilistli niman ican nochi tlamatquilistli<a href='#FN105' epub:type='noteref' class='noteref'>†</a>, niman huelis nemotlacanonotzasquej. 
<span class="verse" id="RM15_15">15&#160;</span>Pero ipan in tlajcuilolamatl yonemechijcuilohuilij xican nemojtijli para ocsejpa nemechelnamictia ica on tlajtlamach<a href='#FN106' epub:type='noteref' class='noteref'>‡</a>. Ijquin yonemechijcuilohuilij pampa Dios ican iteicnelilis onechtlalij para niapóstol, 
<span class="verse" id="RM15_16">16&#160;</span>para nictequichihuilis Jesucristo intzajlan on yejhuan xhebreos. Yejhuamej niquimijlia on cuajli tlajtojli yejhuan quitemaca temaquixtilistli yejhuan itech Dios quisticaj. Niman niquimijlia quen yacaj tiopixqui quimijlisia. Niquimijlia on temachtijli para nochihuasquej quen se huentli yejhuan Dios huelis quiselis, niman yejhuan on Espíritu Santo yoquichipau. 
<span class="verse" id="RM15_17">17&#160;</span>Aman, tej, ica ninemi san secan ihuan Cristo Jesús, nipaqui ica on tequitl yejhuan nicchihua para Dios. 
<span class="verse" id="RM15_18">18&#160;</span>Xnitlajtlajtos itlaj ica ocse tequitl. San nitlajtlajtos ica on tlen Cristo oquichiu notechcopa intzajlan on xhebreos. Aman, tej, yejhuamej quitlacamatij Dios ipampa on tlen oniquinmachtij niman on tlen onicchiu 
<span class="verse" id="RM15_19">19&#160;</span>itechcopa ipoder on tlamajhuisoltin niman on milagros, niman itechcopa ipoder on Espíritu Santo. Ijcon, tej, nohuiyan desde Jerusalén hasta ne iregión Ilírico cuajli yonictemitij ica on cuajli tlajtojli yejhuan quitemaca temaquixtilistli itechcopa Cristo. 
<span class="verse" id="RM15_20">20&#160;</span>Nochipa onicnec nicteijlis on cuajli tlajtojli ne campa xe quixmatij ica Cristo. Ijquin onicnec nicchihuasquej pampa xonicnec nitemachtis ne campa ocse tlacatl otequit. 
<span class="verse" id="RM15_21">21&#160;</span>Yej nicchihua quen in Yectlajcuilojli quijtohua: </div>
<div class='q'>Yejhuamej quitasquej on yejhuan xqueman intech omachiyato. Niman cajsicamatisquej on tlen xqueman ocacquej ica yejhua. </div>
<div class='s'>Pablo quinemilia yas ne Roma </div>
<div class='p'>
<span class="verse" id="RM15_22">22&#160;</span>Masqui miyecpa onicnec nias nemechontas xohuel oniaj pampa ica oncatca nicteijlis on cuajli tlajtojli yejhuan quitemaca temaquixtilistli intzajlan on yejhuan xe queman caquiyaj. 
<span class="verse" id="RM15_23">23&#160;</span>Pero aman ica yonitequitlan ipan in inyehualican, niman ica miyec xipan yonicnectinen nemechontas, 
<span class="verse" id="RM15_24">24&#160;</span>nicpia tlamachalistli<a href='#FN107' epub:type='noteref' class='noteref'>§</a> ica aman quemaj huelis nemechontas ijcuac nias ne España. Niman quemaj ijcuac yonicpix pactli ica yonemechitac ipan quesqui tonaltin, nicnequi nennechpalehuisquej ica on tlen nechpolos para najsis ne España. 
<span class="verse" id="RM15_25">25&#160;</span>Pero aman niau Jerusalén niman niquitqui se ofrenda para iteyaxcahuan<a href='#FN108' epub:type='noteref' class='noteref'>*</a> Dios yejhuan ompa nemij, 
<span class="verse" id="RM15_26">26&#160;</span>pampa on tocnihuan yejhuan chanejquej ne ipan on inregión Macedonia niman Acaya ican pactli oquinemilijquej para oquisentlalijquej se ofrenda, niman quintitlaniliaj on tocnihuan mayanquej yejhuan nemij ne Jerusalén. 
<span class="verse" id="RM15_27">27&#160;</span>Yejhuamej oquinemilijquej ica cuajli para ijcon quichihuasquej. Niman melahuac nonequi quincuepilisquej on hebreos pampa on tlaneltocaquej hebreos oquixelojquej on cuajli tlajtojli yejhuan quitemaca temaquixtilistli inhuan on xhebreos. Yejhua ica on yejhuan xhebreos nonequi quixelosquej on tlen tlajtlamach quipiaj inhuan on hebreos. 
<span class="verse" id="RM15_28">28&#160;</span>Quemaj ijcuac nejhua yonitlan notequiu niman yoniquinmacac in ofrenda, niquisas para nias España, niman nemechnotzas ijcuac nipanos. 
<span class="verse" id="RM15_29">29&#160;</span>Cuajli nicmatzticaj ica ijcuac nemotech najsis, Cristo sanoyej<a href='#FN109' epub:type='noteref' class='noteref'>†</a> techtiochihuas. </div>
<div class='p'>
<span class="verse" id="RM15_30">30&#160;</span>Nocnihuan, sanoyej nemechtlajtlanilia ipampa toTeco Jesucristo niman ipampa on tetlajsojtlalistli<a href='#FN110' epub:type='noteref' class='noteref'>‡</a> yejhuan on Espíritu Santo mechmaca, san secan nohuan xchihucan oración ican nochi nemoyojlo itech Dios nopampa. 
<span class="verse" id="RM15_31">31&#160;</span>Xtlajtlanilican Dios ma nechmanahui intech on tlacamej xtlaneltocaquej yejhuan nemij ne Judea. Niman no xtlajtlanilican para on tocnihuan nemij ne JerusaLén ma quiselican ican pactli on tlen niquimitquilia 
<span class="verse" id="RM15_32">32&#160;</span>para tla Dios quinequi, ma najsi nemotech ican hueyi pactli niman ijqui tiyolpachihuisquej. 
<span class="verse" id="RM15_33">33&#160;</span>Ma Dios yejhuan quitemaca yolsehuilistli ma nemi nemohuan. Ma ijqui nochihua.  </div>
<div class='psalmlabel' id='RM16_0'> 16</div>
<div class='s'>Pablo tlanahuatia ma quintlajpalohuilican sesentemej on yejhuan itechcopa Cristo icnihuan </div>
<div class='p'>
<span class="verse" id="RM16_1">1&#160;</span>Nicnequi xmatican ica in tocniu itoca Febe, cuajli sihuatl. Yejhua quimpalehuiya ica itequiu Dios on yejhuan tlaneltocaj ne ipan on pueblo itoca Cencrea. 
<span class="verse" id="RM16_2">2&#160;</span>Xselican cuajli ican itocatzin toTeco ijcon quen nonequi on yejhuan teyaxcahuan<a href='#FN111' epub:type='noteref' class='noteref'>*</a> itech Dios. Niman xpalehuican ica on tlen quipolohua, pampa yejhua miyequej yoquimpalehuij niman hasta nejhua no yonechpalehuij. </div>
<div class='p'>
<span class="verse" id="RM16_3">3&#160;</span>Xquintlajpalocan on tocnihuan Priscila niman Aquila yejhuan onechpalehuijquej ipan itequiu Cristo Jesús. 
<span class="verse" id="RM16_4">4&#160;</span>Yejhuamej san para oquimanahuijquej nonemilis, ica yonocajcaj nemiyaj para miquisquiaj nopampa. Niman aman xsan nejhua niquinmaca tlaxtlahuijli, yej no quinmacaj tlaxtlahuijli nochimej on tlaneltocaquej yejhuan xhebreos. 
<span class="verse" id="RM16_5">5&#160;</span>No xquintlajpalocan on tocnihuan yejhuan nosentlaliaj ichan Priscila niman Aquila. No xtlajpalocan on notetlajsojcau<a href='#FN112' epub:type='noteref' class='noteref'>†</a> Epeneto yejhuan ne Acaya achtopa yejhua oquineltocac Cristo. 
<span class="verse" id="RM16_6">6&#160;</span>No xtlajpalocan María yejhuan sanoyej<a href='#FN113' epub:type='noteref' class='noteref'>‡</a> yotequit nemotech. 
<span class="verse" id="RM16_7">7&#160;</span>On nohebreoicnihuan Andrónico niman Junias no xquintlajpalocan. Yejhuamej nohuan tzacuticatcaj niman on apóstoles quipiaj tetlacaitalistli intech yejhuamej. Yejhuamej achtoj oquineltocaquej Cristo xquen nejhua. </div>
<div class='p'>
<span class="verse" id="RM16_8">8&#160;</span>Xtlajpalocan Amplias, notetlajsojcau itechcopa toTeco. 
<span class="verse" id="RM16_9">9&#160;</span>Xtlajpalocan Urbano yejhuan otequit tohuan ipan on tequitl yejhuan ticchihuaj ipampa Cristo Jesús, niman on notetlajsojcau Estaquis. 
<span class="verse" id="RM16_10">10&#160;</span>Xtlajpalocan Apeles yejhuan Dios oquitlatlatac niman yoquitac ica melahuac quineltoca Cristo. Niman no xtlajpalocan ichanchanejcahuan<a href='#FN114' epub:type='noteref' class='noteref'>§</a> Aristóbulo. 
<span class="verse" id="RM16_11">11&#160;</span>Xtlajpalocan on nohebreoicniu Herodión, niman on icniutin ipan ichanecau Narciso yejhuan quineltocaj Cristo. 
<span class="verse" id="RM16_12">12&#160;</span>Xtlajpalocan Trifena niman Trifosa yejhuan tequitij ipan itequiu toTeco, niman on totlajsojcaicniu Pérsida yejhuan sanoyej tequiti ipan itequiu toTeco. 
<span class="verse" id="RM16_13">13&#160;</span>Xtlajpalocan Rufo yejhuan sanoyej cuajli tlaneltocaquetl, niman inan yejhuan nechpia quen iconeu. 
<span class="verse" id="RM16_14">14&#160;</span>Xquintlajpalocan Asíncrito, Flegonte, Hermas, Patrobas, Hermes niman on tocnihuan yejhuan ompa inhuan nemij. 
<span class="verse" id="RM16_15">15&#160;</span>No xquintlajpalocan Filólogo niman Julia. Niman no xquintlajpalocan Nereo niman on icniu sihuatl. Xtlajpalocan Olimpas niman nochimej on iyaxcahuan Dios yejhuan ompa inhuan nemij. </div>
<div class='p'>
<span class="verse" id="RM16_16">16&#160;</span>Cualtzin xmotlajpalocan inhuan ocsequimej ican tetlajsojtlalistli<a href='#FN115' epub:type='noteref' class='noteref'>*</a>. Nochimej on tlaneltocaquej itech Cristo mechtlajpalohuaj. </div>
<div class='p'>
<span class="verse" id="RM16_17">17&#160;</span>Nocnihuan, sanoyej nemechtlajtlanilia para xmotacan sa no nemejhuamej intech on yejhuan texexelohuaj niman tetlamachilispolohuaj ican intlaneltoc niman quixnamiquij on temachtilti yejhuan yonenquiselijquej. On quenomej xquintlalcahuican 
<span class="verse" id="RM16_18">18&#160;</span>pampa yejhuamej xquitequichihuiliaj toTeco Jesucristo, yej san quichihuaj quen inxcuajli elehuilis<a href='#FN116' epub:type='noteref' class='noteref'>†</a> quinequi. Yejhuamej quintlamachilispopolohuaj ican incualtzin tlajtol niman inyemancatlajtol on tlacamej yejhuan xtlamatquej. 
<span class="verse" id="RM16_19">19&#160;</span>Nochi tlacatl quimati quen nenquintlacamatij on temachtilti yejhuan yonenquiselijquej, niman yejhua ica on sanoyej nipaqui. Pero nicnequi sanoyej xyolchicajquej para nenquichihuasquej on tlen cuajli, niman ma ca para nenquichihuasquej on tlen xcuajli. 
<span class="verse" id="RM16_20">20&#160;</span>Niman Dios yejhuan quitemaca yolsehuilistli saniman quitlajcalis nemocxitlan on Satanás. Ma toTeco Jesucristo mechtiochihua hueyi. </div>
<div class='p'>
<span class="verse" id="RM16_21">21&#160;</span>Timoteo yejhuan tequiti nohuan ipan in tequitl mechtlajpalohua. Niman Lucio, Jasón, niman Sosípater yejhuan nohebreoicnihuan no mechtlajpalohuaj. </div>
<div class='p'>
<span class="verse" id="RM16_22">22&#160;</span>Nejhua Tercio, yejhuan niquijcuilojticaj in tlajcuilolamatl yejhuan Pablo nechijlijtiu, no nemechtlajpalohua ican itocatzin toTeco. 
<span class="verse" id="RM16_23">23&#160;</span>Mechtlajpalohua tocniu Gayo yejhuan ichan ninocajtinemi, niman no ompa ichan nosentlaliaj in yejhuan tlaneltocaj. Erasto on yejhuan tesorero ipan on hueyican niman tocniu Cuarto no mechtlajpalohuaj. </div>
<div class='p'>
<span class="verse" id="RM16_24">24&#160;</span>Ma toTeco Jesucristo nemochimej<a href='#FN117' epub:type='noteref' class='noteref'>‡</a> ma mechtiochihua hueyi. Ma ijqui nochihua. </div>
<div class='s'>Pablo quiyectenehua Dios </div>
<div class='p'>
<span class="verse" id="RM16_25">25&#160;</span>Niman aman ma ticyectenehuacan Dios yejhuan huelis mechmelajcatlalis ipan nemotlaneltoc. Yejhua mechmelajcatlalis itechcopa on cuajli tlajtojli yejhuan quitemaca temaquixtilistli yejhuan nicteijlia niman itechcopa on temachtijli ica Jesucristo. Yejhua in temachtijli cuajli quisa ijcon quen Dios yoquipanextij on iyanalistli<a href='#FN118' epub:type='noteref' class='noteref'>§</a> yejhuan achtoj iyanticatca desde ijcuac xe oncatca in tlalticpactli. 
<span class="verse" id="RM16_26">26&#160;</span>Pero nochi yejhua on aman nopanextia niman yomachiyac itechcopa on Yectlajcuilojli yejhuan oquijcuilojquej on tiotlajtojquej ijcon quen Dios yejhuan nochipa nemi otlanahuatij ma nochihua. Ijquin otlanahuatij Dios para nochihuiyan niman nochimej on tlacamej ma quineltocacan niman ma quitlacamatican. </div>
<div class='p'>
<span class="verse" id="RM16_27">27&#160;</span>¡Ma Dios yejhuan san iselti nochi tlamatqui, para nochipa ma quiseli hueyilistli itechcopa Jesucristo! Ma ijqui nochihua.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#RM1_3"><span class="notemark">*</span> 1:3</a>
 <span class="ft">descendiente </span></p></aside>
<aside epub:type='footnote' id="FN2"><p class="f"><a class="notebackref" href="#RM1_4"><span class="notemark">†</span> 1:4</a>
 <span class="ft">resucitó; onoyolitij </span></p></aside>
<aside epub:type='footnote' id="FN3"><p class="f"><a class="notebackref" href="#RM1_5"><span class="notemark">‡</span> 1:5</a>
 <span class="ft">misericordia </span></p></aside>
<aside epub:type='footnote' id="FN4"><p class="f"><a class="notebackref" href="#RM1_6"><span class="notemark">§</span> 1:6</a>
 <span class="ft">le pertenecen; nenteaxcahuan, nentehuaxcahuan, nentetlatquihuan </span></p></aside>
<aside epub:type='footnote' id="FN5"><p class="f"><a class="notebackref" href="#RM1_8"><span class="notemark">*</span> 1:8</a>
 <span class="ft">todos ustedes; nannochti, yemochimej, anochimej, innochimej, emmochimej </span></p></aside>
<aside epub:type='footnote' id="FN6"><p class="f"><a class="notebackref" href="#RM1_17"><span class="notemark">†</span> 1:17</a>
 <span class="ft">nada; coxtla </span></p></aside>
<aside epub:type='footnote' id="FN7"><p class="f"><a class="notebackref" href="#RM1_19"><span class="notemark">‡</span> 1:19</a>
 <span class="ft">cosas </span></p></aside>
<aside epub:type='footnote' id="FN8"><p class="f"><a class="notebackref" href="#RM1_24"><span class="notemark">§</span> 1:24</a>
 <span class="ft">se desean </span></p></aside>
<aside epub:type='footnote' id="FN9"><p class="f"><a class="notebackref" href="#RM1_31"><span class="notemark">*</span> 1:31</a>
 <span class="ft">aman </span></p></aside>
<aside epub:type='footnote' id="FN10"><p class="f"><a class="notebackref" href="#RM1_31"><span class="notemark">†</span> 1:31</a>
 <span class="ft">no tienen misericordia </span></p></aside>
<aside epub:type='footnote' id="FN11"><p class="f"><a class="notebackref" href="#RM1_32"><span class="notemark">‡</span> 1:32</a>
 <span class="ft">todavía; sanquen </span></p></aside>
<aside epub:type='footnote' id="FN12"><p class="f"><a class="notebackref" href="#RM2_1"><span class="notemark">*</span> 2:1</a>
 <span class="ft">cosas </span></p></aside>
<aside epub:type='footnote' id="FN13"><p class="f"><a class="notebackref" href="#RM2_4"><span class="notemark">†</span> 2:4</a>
 <span class="ft">su amor </span></p></aside>
<aside epub:type='footnote' id="FN14"><p class="f"><a class="notebackref" href="#RM2_11"><span class="notemark">‡</span> 2:11</a>
 <span class="ft">no hace acepción </span></p></aside>
<aside epub:type='footnote' id="FN15"><p class="f"><a class="notebackref" href="#RM2_20"><span class="notemark">§</span> 2:20</a>
 <span class="ft">nada; coxtla </span></p></aside>
<aside epub:type='footnote' id="FN16"><p class="f"><a class="notebackref" href="#RM2_21"><span class="notemark">*</span> 2:21</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN17"><p class="f"><a class="notebackref" href="#RM3_2"><span class="notemark">*</span> 3:2</a>
 <span class="ft">mucho </span></p></aside>
<aside epub:type='footnote' id="FN18"><p class="f"><a class="notebackref" href="#RM3_7"><span class="notemark">†</span> 3:7</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN19"><p class="f"><a class="notebackref" href="#RM3_13"><span class="notemark">‡</span> 3:13</a>
 <span class="ft">veneno </span></p></aside>
<aside epub:type='footnote' id="FN20"><p class="f"><a class="notebackref" href="#RM3_24"><span class="notemark">§</span> 3:24</a>
 <span class="ft">su misericordia </span></p></aside>
<aside epub:type='footnote' id="FN21"><p class="f"><a class="notebackref" href="#RM3_31"><span class="notemark">*</span> 3:31</a>
 <span class="ft">nada; coxtla </span></p></aside>
<aside epub:type='footnote' id="FN22"><p class="f"><a class="notebackref" href="#RM4_2"><span class="notemark">*</span> 4:2</a>
 <span class="ft">cosas </span></p></aside>
<aside epub:type='footnote' id="FN23"><p class="f"><a class="notebackref" href="#RM4_2"><span class="notemark">†</span> 4:2</a>
 <span class="ft">nada; coxtla </span></p></aside>
<aside epub:type='footnote' id="FN24"><p class="f"><a class="notebackref" href="#RM4_11"><span class="notemark">‡</span> 4:11</a>
 <span class="ft">después </span></p></aside>
<aside epub:type='footnote' id="FN25"><p class="f"><a class="notebackref" href="#RM4_14"><span class="notemark">§</span> 4:14</a>
 <span class="ft">nada; coxtla </span></p></aside>
<aside epub:type='footnote' id="FN26"><p class="f"><a class="notebackref" href="#RM4_16"><span class="notemark">*</span> 4:16</a>
 <span class="ft">su misericordia </span></p></aside>
<aside epub:type='footnote' id="FN27"><p class="f"><a class="notebackref" href="#RM4_19"><span class="notemark">†</span> 4:19</a>
 <span class="ft">esterilidad </span></p></aside>
<aside epub:type='footnote' id="FN28"><p class="f"><a class="notebackref" href="#RM4_25"><span class="notemark">‡</span> 4:25</a>
 <span class="ft">resucitó; oyol </span></p></aside>
<aside epub:type='footnote' id="FN29"><p class="f"><a class="notebackref" href="#RM5_2"><span class="notemark">*</span> 5:2</a>
 <span class="ft">su misericordia </span></p></aside>
<aside epub:type='footnote' id="FN30"><p class="f"><a class="notebackref" href="#RM5_5"><span class="notemark">†</span> 5:5</a>
 <span class="ft">amor </span></p></aside>
<aside epub:type='footnote' id="FN31"><p class="f"><a class="notebackref" href="#RM5_7"><span class="notemark">‡</span> 5:7</a>
 <span class="ft">difícil </span></p></aside>
<aside epub:type='footnote' id="FN32"><p class="f"><a class="notebackref" href="#RM5_7"><span class="notemark">§</span> 5:7</a>
 <span class="ft">muy </span></p></aside>
<aside epub:type='footnote' id="FN33"><p class="f"><a class="notebackref" href="#RM5_8"><span class="notemark">*</span> 5:8</a>
 <span class="ft">todavía; sanquen </span></p></aside>
<aside epub:type='footnote' id="FN34"><p class="f"><a class="notebackref" href="#RM5_16"><span class="notemark">†</span> 5:16</a>
 <span class="ft">después </span></p></aside>
<aside epub:type='footnote' id="FN35"><p class="f"><a class="notebackref" href="#RM5_17"><span class="notemark">‡</span> 5:17</a>
 <span class="ft">misericordia </span></p></aside>
<aside epub:type='footnote' id="FN36"><p class="f"><a class="notebackref" href="#RM6_1"><span class="notemark">*</span> 6:1</a>
 <span class="ft">su misericordia </span></p></aside>
<aside epub:type='footnote' id="FN37"><p class="f"><a class="notebackref" href="#RM6_4"><span class="notemark">†</span> 6:4</a>
 <span class="ft">resucitó; oyol </span></p></aside>
<aside epub:type='footnote' id="FN38"><p class="f"><a class="notebackref" href="#RM6_6"><span class="notemark">‡</span> 6:6</a>
 <span class="ft">fueron crucificados; onopilojquej </span></p></aside>
<aside epub:type='footnote' id="FN39"><p class="f"><a class="notebackref" href="#RM6_6"><span class="notemark">§</span> 6:6</a>
 <span class="ft">cruz </span></p></aside>
<aside epub:type='footnote' id="FN40"><p class="f"><a class="notebackref" href="#RM6_12"><span class="notemark">*</span> 6:12</a>
 <span class="ft">deseos, pasiones </span></p></aside>
<aside epub:type='footnote' id="FN41"><p class="f"><a class="notebackref" href="#RM6_14"><span class="notemark">†</span> 6:14</a>
 <span class="ft">su misericordia </span></p></aside>
<aside epub:type='footnote' id="FN42"><p class="f"><a class="notebackref" href="#RM6_16"><span class="notemark">‡</span> 6:16</a>
 <span class="ft">amo o dueño </span></p></aside>
<aside epub:type='footnote' id="FN43"><p class="f"><a class="notebackref" href="#RM6_19"><span class="notemark">§</span> 6:19</a>
 <span class="ft">cosas </span></p></aside>
<aside epub:type='footnote' id="FN44"><p class="f"><a class="notebackref" href="#RM6_20"><span class="notemark">*</span> 6:20</a>
 <span class="ft">todavía; sanquen </span></p></aside>
<aside epub:type='footnote' id="FN45"><p class="f"><a class="notebackref" href="#RM7_4"><span class="notemark">*</span> 7:4</a>
 <span class="ft">resucitó; oyol </span></p></aside>
<aside epub:type='footnote' id="FN46"><p class="f"><a class="notebackref" href="#RM7_7"><span class="notemark">†</span> 7:7</a>
 <span class="ft">le pertenece; teaxca, tehuaxca, tetlatqui </span></p></aside>
<aside epub:type='footnote' id="FN47"><p class="f"><a class="notebackref" href="#RM7_8"><span class="notemark">‡</span> 7:8</a>
 <span class="ft">cosas </span></p></aside>
<aside epub:type='footnote' id="FN48"><p class="f"><a class="notebackref" href="#RM7_13"><span class="notemark">§</span> 7:13</a>
 <span class="ft">muy </span></p></aside>
<aside epub:type='footnote' id="FN49"><p class="f"><a class="notebackref" href="#RM7_18"><span class="notemark">*</span> 7:18</a>
 <span class="ft">nada; coxtla </span></p></aside>
<aside epub:type='footnote' id="FN50"><p class="f"><a class="notebackref" href="#RM7_19"><span class="notemark">†</span> 7:19</a>
 <span class="ft">todavía; sanquen </span></p></aside>
<aside epub:type='footnote' id="FN51"><p class="f"><a class="notebackref" href="#RM8_4"><span class="notemark">*</span> 8:4</a>
 <span class="ft">cosas </span></p></aside>
<aside epub:type='footnote' id="FN52"><p class="f"><a class="notebackref" href="#RM8_9"><span class="notemark">†</span> 8:9</a>
 <span class="ft">no le pertenece; xteaxca, xtehuaxca, xtetlatqui </span></p></aside>
<aside epub:type='footnote' id="FN53"><p class="f"><a class="notebackref" href="#RM8_17"><span class="notemark">‡</span> 8:17</a>
 <span class="ft">después </span></p></aside>
<aside epub:type='footnote' id="FN54"><p class="f"><a class="notebackref" href="#RM8_18"><span class="notemark">§</span> 8:18</a>
 <span class="ft">nada; coxtla </span></p></aside>
<aside epub:type='footnote' id="FN55"><p class="f"><a class="notebackref" href="#RM8_19"><span class="notemark">*</span> 8:19</a>
 <span class="ft">mucho </span></p></aside>
<aside epub:type='footnote' id="FN56"><p class="f"><a class="notebackref" href="#RM8_20"><span class="notemark">†</span> 8:20</a>
 <span class="ft">todavía; sanquen </span></p></aside>
<aside epub:type='footnote' id="FN57"><p class="f"><a class="notebackref" href="#RM8_20"><span class="notemark">‡</span> 8:20</a>
 <span class="ft">esperanza </span></p></aside>
<aside epub:type='footnote' id="FN58"><p class="f"><a class="notebackref" href="#RM8_28"><span class="notemark">§</span> 8:28</a>
 <span class="ft">le ama </span></p></aside>
<aside epub:type='footnote' id="FN59"><p class="f"><a class="notebackref" href="#RM8_32"><span class="notemark">*</span> 8:32</a>
 <span class="ft">no negó </span></p></aside>
<aside epub:type='footnote' id="FN60"><p class="f"><a class="notebackref" href="#RM8_34"><span class="notemark">†</span> 8:34</a>
 <span class="ft">resucitó; oyol </span></p></aside>
<aside epub:type='footnote' id="FN61"><p class="f"><a class="notebackref" href="#RM8_38"><span class="notemark">‡</span> 8:38</a>
 <span class="ft">ángeles: Angeles tequitij ne ilhuicac niman nican ipan in tlalticpactli. </span></p></aside>
<aside epub:type='footnote' id="FN62"><p class="f"><a class="notebackref" href="#RM9_2"><span class="notemark">*</span> 9:2</a>
 <span class="ft">muy </span></p></aside>
<aside epub:type='footnote' id="FN63"><p class="f"><a class="notebackref" href="#RM9_10"><span class="notemark">†</span> 9:10</a>
 <span class="ft">gemelos </span></p></aside>
<aside epub:type='footnote' id="FN64"><p class="f"><a class="notebackref" href="#RM9_11-13"><span class="notemark">‡</span> 9:11-13</a>
 <span class="ft">después </span></p></aside>
<aside epub:type='footnote' id="FN65"><p class="f"><a class="notebackref" href="#RM9_11-13"><span class="notemark">§</span> 9:11-13</a>
 <span class="ft">le amé </span></p></aside>
<aside epub:type='footnote' id="FN66"><p class="f"><a class="notebackref" href="#RM9_16"><span class="notemark">*</span> 9:16</a>
 <span class="ft">su misericordia </span></p></aside>
<aside epub:type='footnote' id="FN67"><p class="f"><a class="notebackref" href="#RM9_19"><span class="notemark">†</span> 9:19</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN68"><p class="f"><a class="notebackref" href="#RM9_25"><span class="notemark">‡</span> 9:25</a>
 <span class="ft">no me pertenecen; toaxcahuan, tohuaxcahuan, totlatquihuan </span></p></aside>
<aside epub:type='footnote' id="FN69"><p class="f"><a class="notebackref" href="#RM10_2"><span class="notemark">*</span> 10:2</a>
 <span class="ft">mucho </span></p></aside>
<aside epub:type='footnote' id="FN70"><p class="f"><a class="notebackref" href="#RM10_9"><span class="notemark">†</span> 10:9</a>
 <span class="ft">lo resucitó; oquiyoltij </span></p></aside>
<aside epub:type='footnote' id="FN71"><p class="f"><a class="notebackref" href="#RM10_12"><span class="notemark">‡</span> 10:12</a>
 <span class="ft">no hay diferencia; xsejsecnecamej </span></p></aside>
<aside epub:type='footnote' id="FN72"><p class="f"><a class="notebackref" href="#RM11_1"><span class="notemark">*</span> 11:1</a>
 <span class="ft">su familia </span></p></aside>
<aside epub:type='footnote' id="FN73"><p class="f"><a class="notebackref" href="#RM11_2"><span class="notemark">†</span> 11:2</a>
 <span class="ft">le pertenecen; iaxcahuan, ihuaxcahuan, itlatquihuan </span></p></aside>
<aside epub:type='footnote' id="FN74"><p class="f"><a class="notebackref" href="#RM11_3"><span class="notemark">‡</span> 11:3</a>
 <span class="ft">tus altares </span></p></aside>
<aside epub:type='footnote' id="FN75"><p class="f"><a class="notebackref" href="#RM11_5"><span class="notemark">§</span> 11:5</a>
 <span class="ft">su misericordia </span></p></aside>
<aside epub:type='footnote' id="FN76"><p class="f"><a class="notebackref" href="#RM11_7"><span class="notemark">*</span> 11:7</a>
 <span class="ft">mucho </span></p></aside>
<aside epub:type='footnote' id="FN77"><p class="f"><a class="notebackref" href="#RM11_11"><span class="notemark">†</span> 11:11</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN78"><p class="f"><a class="notebackref" href="#RM11_16"><span class="notemark">‡</span> 11:16</a>
 <span class="ft">le consagra; quiaxcatia, quihuaxcatia, quitlatquitia </span></p></aside>
<aside epub:type='footnote' id="FN79"><p class="f"><a class="notebackref" href="#RM11_16"><span class="notemark">§</span> 11:16</a>
 <span class="ft">árbol </span></p></aside>
<aside epub:type='footnote' id="FN80"><p class="f"><a class="notebackref" href="#RM11_22"><span class="notemark">*</span> 11:22</a>
 <span class="ft">misericordioso </span></p></aside>
<aside epub:type='footnote' id="FN81"><p class="f"><a class="notebackref" href="#RM11_22"><span class="notemark">†</span> 11:22</a>
 <span class="ft">su amor </span></p></aside>
<aside epub:type='footnote' id="FN82"><p class="f"><a class="notebackref" href="#RM11_28"><span class="notemark">‡</span> 11:28</a>
 <span class="ft">todavía; sanquen </span></p></aside>
<aside epub:type='footnote' id="FN83"><p class="f"><a class="notebackref" href="#RM11_28"><span class="notemark">§</span> 11:28</a>
 <span class="ft">los ama </span></p></aside>
<aside epub:type='footnote' id="FN84"><p class="f"><a class="notebackref" href="#RM11_31"><span class="notemark">*</span> 11:31</a>
 <span class="ft">misericordia </span></p></aside>
<aside epub:type='footnote' id="FN85"><p class="f"><a class="notebackref" href="#RM11_33"><span class="notemark">†</span> 11:33</a>
 <span class="ft">su sabiduría </span></p></aside>
<aside epub:type='footnote' id="FN86"><p class="f"><a class="notebackref" href="#RM11_36"><span class="notemark">‡</span> 11:36</a>
 <span class="ft">cosas </span></p></aside>
<aside epub:type='footnote' id="FN87"><p class="f"><a class="notebackref" href="#RM12_1"><span class="notemark">*</span> 12:1</a>
 <span class="ft">mucho </span></p></aside>
<aside epub:type='footnote' id="FN88"><p class="f"><a class="notebackref" href="#RM12_1"><span class="notemark">†</span> 12:1</a>
 <span class="ft">su misericordia </span></p></aside>
<aside epub:type='footnote' id="FN89"><p class="f"><a class="notebackref" href="#RM12_9"><span class="notemark">‡</span> 12:9</a>
 <span class="ft">amor </span></p></aside>
<aside epub:type='footnote' id="FN90"><p class="f"><a class="notebackref" href="#RM12_12"><span class="notemark">§</span> 12:12</a>
 <span class="ft">esperanza </span></p></aside>
<aside epub:type='footnote' id="FN91"><p class="f"><a class="notebackref" href="#RM12_13"><span class="notemark">*</span> 12:13</a>
 <span class="ft">le pertenecen; teaxcahuan, tehuaxcahuan, tetlatquihuan </span></p></aside>
<aside epub:type='footnote' id="FN92"><p class="f"><a class="notebackref" href="#RM13_7"><span class="notemark">*</span> 13:7</a>
 <span class="ft">merece </span></p></aside>
<aside epub:type='footnote' id="FN93"><p class="f"><a class="notebackref" href="#RM13_8"><span class="notemark">†</span> 13:8</a>
 <span class="ft">amor </span></p></aside>
<aside epub:type='footnote' id="FN94"><p class="f"><a class="notebackref" href="#RM14_3"><span class="notemark">*</span> 14:3</a>
 <span class="ft">nada; coxtla </span></p></aside>
<aside epub:type='footnote' id="FN95"><p class="f"><a class="notebackref" href="#RM14_8"><span class="notemark">†</span> 14:8</a>
 <span class="ft">le pertenecemos; titeaxcahuan, titehuaxcahuan, titetlatquihuan </span></p></aside>
<aside epub:type='footnote' id="FN96"><p class="f"><a class="notebackref" href="#RM14_10"><span class="notemark">‡</span> 14:10</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN97"><p class="f"><a class="notebackref" href="#RM14_15"><span class="notemark">§</span> 14:15</a>
 <span class="ft">amor </span></p></aside>
<aside epub:type='footnote' id="FN98"><p class="f"><a class="notebackref" href="#RM14_17"><span class="notemark">*</span> 14:17</a>
 <span class="ft">nada; coxtla </span></p></aside>
<aside epub:type='footnote' id="FN99"><p class="f"><a class="notebackref" href="#RM14_19"><span class="notemark">†</span> 14:19</a>
 <span class="ft">cosas </span></p></aside>
<aside epub:type='footnote' id="FN100"><p class="f"><a class="notebackref" href="#RM15_4"><span class="notemark">*</span> 15:4</a>
 <span class="ft">nuestra esperanza </span></p></aside>
<aside epub:type='footnote' id="FN101"><p class="f"><a class="notebackref" href="#RM15_9"><span class="notemark">†</span> 15:9</a>
 <span class="ft">su misericordia </span></p></aside>
<aside epub:type='footnote' id="FN102"><p class="f"><a class="notebackref" href="#RM15_11"><span class="notemark">‡</span> 15:11</a>
 <span class="ft">todos ustedes; nannochti, yemochimej, anochimej, innochimej, emmochimej </span></p></aside>
<aside epub:type='footnote' id="FN103"><p class="f"><a class="notebackref" href="#RM15_12"><span class="notemark">§</span> 15:12</a>
 <span class="ft">descendiente </span></p></aside>
<aside epub:type='footnote' id="FN104"><p class="f"><a class="notebackref" href="#RM15_13"><span class="notemark">*</span> 15:13</a>
 <span class="ft">esperanza </span></p></aside>
<aside epub:type='footnote' id="FN105"><p class="f"><a class="notebackref" href="#RM15_14"><span class="notemark">†</span> 15:14</a>
 <span class="ft">sabiduría </span></p></aside>
<aside epub:type='footnote' id="FN106"><p class="f"><a class="notebackref" href="#RM15_15"><span class="notemark">‡</span> 15:15</a>
 <span class="ft">cosas </span></p></aside>
<aside epub:type='footnote' id="FN107"><p class="f"><a class="notebackref" href="#RM15_24"><span class="notemark">§</span> 15:24</a>
 <span class="ft">esperanza </span></p></aside>
<aside epub:type='footnote' id="FN108"><p class="f"><a class="notebackref" href="#RM15_25"><span class="notemark">*</span> 15:25</a>
 <span class="ft">le pertenecen; iteaxcahuan, itehuaxcahuan, itetlatquihuan </span></p></aside>
<aside epub:type='footnote' id="FN109"><p class="f"><a class="notebackref" href="#RM15_29"><span class="notemark">†</span> 15:29</a>
 <span class="ft">mucho </span></p></aside>
<aside epub:type='footnote' id="FN110"><p class="f"><a class="notebackref" href="#RM15_30"><span class="notemark">‡</span> 15:30</a>
 <span class="ft">amor </span></p></aside>
<aside epub:type='footnote' id="FN111"><p class="f"><a class="notebackref" href="#RM16_2"><span class="notemark">*</span> 16:2</a>
 <span class="ft">le pertenecen; teaxcahuan, tehuaxcahuan, tetlatquihuan </span></p></aside>
<aside epub:type='footnote' id="FN112"><p class="f"><a class="notebackref" href="#RM16_5"><span class="notemark">†</span> 16:5</a>
 <span class="ft">mi amigo </span></p></aside>
<aside epub:type='footnote' id="FN113"><p class="f"><a class="notebackref" href="#RM16_6"><span class="notemark">‡</span> 16:6</a>
 <span class="ft">mucho </span></p></aside>
<aside epub:type='footnote' id="FN114"><p class="f"><a class="notebackref" href="#RM16_10"><span class="notemark">§</span> 16:10</a>
 <span class="ft">su familia </span></p></aside>
<aside epub:type='footnote' id="FN115"><p class="f"><a class="notebackref" href="#RM16_16"><span class="notemark">*</span> 16:16</a>
 <span class="ft">amor: Ipan griego quitohua: “beso santo”. </span></p></aside>
<aside epub:type='footnote' id="FN116"><p class="f"><a class="notebackref" href="#RM16_18"><span class="notemark">†</span> 16:18</a>
 <span class="ft">deseos </span></p></aside>
<aside epub:type='footnote' id="FN117"><p class="f"><a class="notebackref" href="#RM16_24"><span class="notemark">‡</span> 16:24</a>
 <span class="ft">todos ustedes; nannochti, yemochimej, anochimej, innochimej, emmochimej </span></p></aside>
<aside epub:type='footnote' id="FN118"><p class="f"><a class="notebackref" href="#RM16_25"><span class="notemark">§</span> 16:25</a>
 <span class="ft">secreto </span></p></aside>

<hr />
</div>
</div></body></html>
