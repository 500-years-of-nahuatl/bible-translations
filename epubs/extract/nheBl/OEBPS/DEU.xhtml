<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia DEUTERONOMIO 1</title>
</head>
<body dir='ltr'>
<ul class='tnav'>
<li><a href='index.xhtml'>DEUTERONOMIO</a></li>
</ul><ul class='tnav'><li><a href='DEU.xhtml#DT1_0'>1</a></li>
<li><a href='DEU.xhtml#DT2_0'>2</a></li>
<li><a href='DEU.xhtml#DT3_0'>3</a></li>
<li><a href='DEU.xhtml#DT4_0'>4</a></li>
<li><a href='DEU.xhtml#DT5_0'>5</a></li>
<li><a href='DEU.xhtml#DT6_0'>6</a></li>
<li><a href='DEU.xhtml#DT7_0'>7</a></li>
<li><a href='DEU.xhtml#DT8_0'>8</a></li>
<li><a href='DEU.xhtml#DT9_0'>9</a></li>
<li><a href='DEU.xhtml#DT10_0'>10</a></li>
</ul><ul class='tnav'>
<li><a href='DEU.xhtml#DT11_0'>11</a></li>
<li><a href='DEU.xhtml#DT12_0'>12</a></li>
<li><a href='DEU.xhtml#DT13_0'>13</a></li>
<li><a href='DEU.xhtml#DT14_0'>14</a></li>
<li><a href='DEU.xhtml#DT15_0'>15</a></li>
<li><a href='DEU.xhtml#DT16_0'>16</a></li>
<li><a href='DEU.xhtml#DT17_0'>17</a></li>
<li><a href='DEU.xhtml#DT18_0'>18</a></li>
<li><a href='DEU.xhtml#DT19_0'>19</a></li>
<li><a href='DEU.xhtml#DT20_0'>20</a></li>
</ul><ul class='tnav'>
<li><a href='DEU.xhtml#DT21_0'>21</a></li>
<li><a href='DEU.xhtml#DT22_0'>22</a></li>
<li><a href='DEU.xhtml#DT23_0'>23</a></li>
<li><a href='DEU.xhtml#DT24_0'>24</a></li>
<li><a href='DEU.xhtml#DT25_0'>25</a></li>
<li><a href='DEU.xhtml#DT26_0'>26</a></li>
<li><a href='DEU.xhtml#DT27_0'>27</a></li>
<li><a href='DEU.xhtml#DT28_0'>28</a></li>
<li><a href='DEU.xhtml#DT29_0'>29</a></li>
<li><a href='DEU.xhtml#DT30_0'>30</a></li>
</ul><ul class='tnav'>
<li><a href='DEU.xhtml#DT31_0'>31</a></li>
<li><a href='DEU.xhtml#DT32_0'>32</a></li>
<li><a href='DEU.xhtml#DT33_0'>33</a></li>
<li><a href='DEU.xhtml#DT34_0'>34</a></li>
</ul>

<div class='main' id='DT0_0'>

<div class='mt'>Deuteronomio  </div>
<div class='psalmlabel' id='DT1_0'> 1</div>
<div class='s'>Itlamiya tlajtol Moisés </div>
<div class='p'>

<span class="verse" id="DT1_1">1&#160;</span>Ni amatlapohuali quipiya nopa tlajtoli tlen Moisés quinilhui nochi israelitame quema itztoyaj ipan nopa huactoc tlali ipan neca nali atemitl Jordán para campa quisa tonati. Quiquetztoyaj ininyoyoncalhua ipan nopa tlamayamitl campa itoca Arabá, nechca altepetl Suf. Nopa altepetl Parán, eltoya ipan se lado huan altepetini Tofel, Labán, Hazerot huan Dizahab ipan sejcoyoc huan nopa israelitame tlatlajco mocajque. 
<span class="verse" id="DT1_2">2&#160;</span>Yonque san monequi 11 tonali para tlacame ma icxinejnemica tlen tepetl Horeb [1:2 Nopa tepetl Horeb nojquiya quitocajtía tepetl Sinaí, pero san se tepetl.] hasta Cades Barnea intla pano nechca tepetl Seir, 
<span class="verse" id="DT1_3">3&#160;</span>nopa israelitame huejcajque 40 xihuitl ipan ojtli para ajsise. Huan quema panotoya 40 xihuitl huan seyoc 11 metztli, ipan nopa achtohui tonal tlen nopa metztli majtlactli ipan nopa israelita calendario [1:3 Ni tonal quemantzi huetzis ipan enero huan quemantzi ipan febrero ipan tocalendario tlen ama.] Moisés quinilhui nopa israelitame nochi ni tlajtoli tlen TOTECO quinahuatijtoya ma quinilhui. 
<span class="verse" id="DT1_4">4&#160;</span>Quincamahui quema nopa israelitame ya quitlantoyaj Tlanahuatijquetl Sehón tlen nopa amorreos tlen itztoya ipan altepetl Hesbón huan Tlanahuatijquetl Og tlen tlali Basán tlen itztoya ipan altepetl Astarot nechca Edrei. 
<span class="verse" id="DT1_5">5&#160;</span>Huajca ipan nopa tonali quema nopa israelitame noja itztoyaj ipan tlali Moab huan aya apanotoyaj nopa atemitl Jordán, Moisés pejqui para sampa quinilhuis nopa israelitame ni miyac tlanahuatili. Huan quinilhui: </div>
<div class='p'>
<span class="verse" id="DT1_6">6&#160;</span>“Quipiya 40 xihuitl TOTECO Dios technojnotzqui tiisraelitame ipan tepetl Horeb huan quiijto: ‘Ya inhuejcajtoque miyac tonali ipan ni tepetl, 
<span class="verse" id="DT1_7">7&#160;</span>huan monequi ximocualtlalica huan xiyaca campa nopa tlachiquili ipan inintlal nopa amorreos. Ximoaxcatitij nochi nopa tlali campa onca tlachiquili huan nochi pilaltepetzitzi tlen nechca. Nojquiya ximoaxcatica nochi tlaltini ipan nopa huactoc tlali. Huan ximoaxcatica campa tepetini, huan campa tlamayamitl, huan campa nopa huactoc tlali itoca Neguev huan hasta iteno nopa Hueyi Atl Mediterráneo campa inintlal cananeos. Nojquiya ximoaxcatitij nopa tlali Líbano hasta nopa atemitl Éufrates. 
<span class="verse" id="DT1_8">8&#160;</span>Nimechmactilía nochi ni tlali. Huajca xiyaca huan ximoaxcatitij, pampa nochi ya nopa eltoc nopa tlali tlen na, niimoTECO, niquintencahuili imohuejcapan tatahua Abraham, Isaac huan Jacob para niquinmacasquía ininhuaya imojuanti tlen ininteipa ixhuihua.’ </div>
<div class='s'>Moisés quintequimacac jueces </div>
<div class='p'>
<span class="verse" id="DT1_9">9&#160;</span>“Ipan nopa tonali nojquiya na nimechilhui para na noselti ax nihuelis nimechyacanas nochi imojuanti, pampa initztoque queja se tlamamali tlen tlahuel etic para nijhuicas noselti. 
<span class="verse" id="DT1_10">10&#160;</span>TOTECO Dios inmechmacatoc miyac imoconehua, huan ama tiisraelitame tiitztoque tlahuel timiyaqui queja imiyaca sitlalime ipan elhuicactli. 
<span class="verse" id="DT1_11">11&#160;</span>Nojquiya nimechilhui para TOTECO Dios tlen tohuejcapan tatahua quiixmatque ma inmechmiyaquili seyoc mil hueltas imiyaca más que ama initztoque, huan ma inmechtiochihua queja techtencahuilijtoc para quichihuas. 
<span class="verse" id="DT1_12">12&#160;</span>Pero nimechilhui para na noselti ax huelis nijhuicas nochi imocuesol. Ax huelis nijsencahuas sesen tlamantli quema inmocualanise. 
<span class="verse" id="DT1_13">13&#160;</span>Más cuali xiquintlapejpenica tlacame tlen sese hueyi familia para nechpalehuise. Xiquintlapejpenica tlacame tlen tlalnamiquij huan nimantzi huelis quichihuase se tlenijqui. Huan inijuanti niquintlalis ma inmechyacanaca. Queja nopa nimechilhui. </div>
<div class='p'>
<span class="verse" id="DT1_14">14&#160;</span>“Huan inquiijtojque: ‘Cualtitoc tlen tiquijtohua.’ </div>
<div class='p'>
<span class="verse" id="DT1_15">15&#160;</span>“Huajca niquintequimacac tlayacanca tlacame tlen imoteixmatcahua tlen inquintlapejpenijtoyaj. Niquintlali tlacame tlen tlalnamiquij huan cuali quichihuaj inintequi. Sequin niquintlali ma quinmocuitlahuica se mil tlacame, sequinoc 100 tlacame, sequinoc 50 tlacame huan sequinoc 10 tlacame para inijuanti ma tetlajtolsencahuaca campa imojuanti. 
<span class="verse" id="DT1_16">16&#160;</span>Nojquiya niquinnahuati nopa jueces: ‘Xitetlajtolsencahuaca xitlahuac queja quinamiqui, yonque se cualantli ica israelitame tlen icnime o se israelita tlacatl ica se tlen seyoc tlali ehua. 
<span class="verse" id="DT1_17">17&#160;</span>Amo xiquinchicoicnelica tlacame quema intetlajtolsencahuaj. Yonque tlapijpiyani o tlen teicneltzitzi, nochi xiquinchihuilica tlen xitlahuac. Amo xiquimacasica niyon se tlacatl pampa intetlajtolsencahuaj ica itequihuejcayo Toteco Dios. Huan intla huala se tlamantli achi ohui, ya nopa xinechhualiquilica, huan na nijsencahuas.’ </div>
<div class='p'>
<span class="verse" id="DT1_18">18&#160;</span>“Huan ipan nopa tonali nojquiya nimechilhui miyac tlamantli tlen monequiyaya inquichihuase. </div>
<div class='s'>Israelitame quitlachilitoj nopa tlali </div>
<div class='p'>
<span class="verse" id="DT1_19">19&#160;</span>“Huan tiquisque tlen tepetl Horeb queja TOTECO Dios technahuati. Huan tijpanotinenque nochi nopa huactoc tlali tlen tlahuel hueyi huan temajmati queja inquimatij. Huan tiyajque ipan tepetini campa nopa amorreos huan teipa tiajsique tlali Cades Barnea. 
<span class="verse" id="DT1_20">20&#160;</span>Huan quema tiajsicoj ipan inintlal nopa amorreos, nimechilhui imojuanti huan imotatahua para nopa tlali elqui tlen TOTECO Dios techmacas. 
<span class="verse" id="DT1_21">21&#160;</span>Niquijto: ‘Xiquitaca TOTECO Dios ya quitlalijtoc nopa tlali toixmelac, huajca xitlejcoca huan ximoaxcatitij pampa queja nopa techilhuijtoc. Amo ximajmahuica, niyon amo ximotzinquixtica.’ </div>
<div class='p'>
<span class="verse" id="DT1_22">22&#160;</span>“Pero imotatahua hualajque noca na huan quiijtojque para achtohui ma tiquintitlanica sequin tlacame ma techtlayacancuilica huan ma quiixmatitij nopa tlali. Queja nopa quema mocuepasquíaj techmatiltisquíaj tlaque ojtli ma tiquitzquica huan ipan tlaque altepetini tiajsitij. </div>
<div class='p'>
<span class="verse" id="DT1_23">23&#160;</span>“Huan nijcualcajqui tlen quiijtojque huan niquintitlanqui 12 tlacame, se tlacatl tlen sesen hueyi familia. 
<span class="verse" id="DT1_24">24&#160;</span>Huan inijuanti yajque huan tlejcoque ipan nopa tepetini huan teipa ajsitoj campa itoca Tlamayamitl tlen Escol. Huan campa hueli ipan nopa tlali quiixmatitoj. 
<span class="verse" id="DT1_25">25&#160;</span>Huan quicuitejque se ome cuatlactli tlen oncayaya ipan nopa tlali huan techhualiquilijque. Technextilijque para, quena, nelía cuali nopa tlali tlen TOTECO Dios techmacayaya. 
<span class="verse" id="DT1_26">26&#160;</span>Pero imotatahua ax quinejque calaquise. San quitlahuelcajque nopa tlajtoli tlen TOTECO Dios techmacac. </div>
<div class='p'>
<span class="verse" id="DT1_27">27&#160;</span>“Huan ipan ininchajchaj pejque camatij queja ax monequi huan quiijtojque para TOTECO ax techicneliyaya huan yeca techquixti tlen tlali Egipto para techtemactilis ininmaco ni amorreos para techtzontlamiltisquíaj. 
<span class="verse" id="DT1_28">28&#160;</span>Quiijtojque para ax huelise yase pampa iniicnihua tlen yajtoyaj quinmajmaticoj huan quinilhuijque para itztoyaj nopona más miyac tlacame que tojuanti. Techilhuijque para nopona itztoyaj tlacame huejhueyi huan inialtepehua quipixque tepamitl huejcapantic hasta elhuicac. Nojquiya inijuanti quinitztoyaj iconehua Anac nopona, nopa tlacame tlen tlahuel huejcapantique. </div>
<div class='p'>
<span class="verse" id="DT1_29">29&#160;</span>“Pero na niquinilhui: ‘Amo ximomajmatica huan amo xiquinimacasica. 
<span class="verse" id="DT1_30">30&#160;</span>TOTECO Dios techyacantiyas huan yajaya tlatehuis topampa tojuanti huan quichihuas huejhueyi tlamantli queja tiquitaque techchihuili ipan tlali Egipto, 
<span class="verse" id="DT1_31">31&#160;</span>huan ipan nochi nopa ojtli ipan huactoc tlali campa imoTECO Dios techyacantiyajqui hasta nopa tonal. Quena, imoTECO Dios techquechpanojtoya queja se tetat quichihuilía ipilcone.’ </div>
<div class='p'>
<span class="verse" id="DT1_32">32&#160;</span>“Pero yonque queja nopa niquinilhui, imotatahua ax quineltocaque itlajtol TOTECO Dios, 
<span class="verse" id="DT1_33">33&#160;</span>yajaya tlen techyacantiyajqui huan quitlapejpenijtiyajqui sesen lugar para ma tijquetztiyaca tochajchaj tlen yoyomitl ipan toojhui hasta ama. Yajaya ica tlayohua techtlahuilijtinentoya ica se tlilelemectli ipan ojtli campa monequiyaya tinejnemise huan ica tonaya techyacanayaya ica se mixtli. </div>
<div class='s'>TOTECO cualanqui ica nopa israelitame </div>
<div class='p'>
<span class="verse" id="DT1_34">34&#160;</span>“Huajca quema TOTECO quicajqui tlen imotatahua quiijtohuayayaj, nelía cualanqui miyac huan quiijto 
<span class="verse" id="DT1_35">35&#160;</span>para niyon se tlacatl tlen ya motlantoyaj ipan nopa tonal, ax huelis quiitas nopa cuali tlali tlen quintencahuili ininhuejcapan tatahua. 
<span class="verse" id="DT1_36">36&#160;</span>TOTECO quiijto para san Caleb, icone Jefone, quena, quiitas. Huan quiijto yajaya ica iconehua quiselise nopa tlali tlen quitlachilito pampa yajaya senquistoc quitoquili. </div>
<div class='p'>
<span class="verse" id="DT1_37">37&#160;</span>“Nojquiya ica tlen quichijque imotatahua, TOTECO cualanqui noca na, niMoisés, huan nechilhui para ax nihuelis niajsis ipan nopa tlali tlatencahuali. 
<span class="verse" id="DT1_38">38&#160;</span>Pero nechilhui para Josué, icone Nun, tlen nechpalehuía, yajaya huelis ajsis nepa. Huajca nechilhui para ma nijyolchicahua Josué pampa yajaya tlen inmechmajmacas nopa tlali nochi inisraelitame. 
<span class="verse" id="DT1_39">39&#160;</span>Huan TOTECO camatqui tlen imojuanti huan quiijto: ‘Huan imoconehua tlen aya tleno quimachilíaj, inijuanti quiselise nopa tlali. Huan yonque inquiijtohuaj para imocualancaitacahua inmechcuilisquíaj, inijuanti elise tlen calaquise ipan nopa tlali tlen nimechmacas para inmoaxcatise.’ Queja nopa quiijto TOTECO ipan nopa tonal. </div>
<div class='p'>
<span class="verse" id="DT1_40">40&#160;</span>“Teipa TOTECO quinilhui imotatahua para monequi ma mocuepaca ipan nopa huactoc tlali huan ma panoca ipan ojtli tlen yahui para Hueyi Atl Chichiltic. </div>
<div class='s'>Inincualancaitacahua quintlanque nopa israelitame </div>
<div class='p'>
<span class="verse" id="DT1_41">41&#160;</span>“Huan nopa tonal imotatahua quicajque tlen TOTECO quiijto huan nechilhuijque para nelía titlajtlacolchijtoyaj ica ya, huan para nimantzi yasquíaj huan tlatehuisquíaj queja TOTECO Dios quinnahuatijtoya. Huan imotatahua quicuique tepostli para ica tlatehuise, huan mocualtlalijque para tlejcose ipan nopa tepetl para tlatehuisquíaj. Moilhuijque para ax ohui elisquía para tlatehuitij nopona. </div>
<div class='p'>
<span class="verse" id="DT1_42">42&#160;</span>“Pero TOTECO nechilhui ma niquinilhui ma ax tlejcoca para tlatehuitij pampa yajaya ax itztosquía ininhuaya, huan inincualancaitacahua quinmictise. </div>
<div class='p'>
<span class="verse" id="DT1_43">43&#160;</span>“Pero yonque na, niimoTECO, niquinilhui imotatahua ma ax yaca, ax nechtlacaquilijque, san mohuejcapanchijque huan yajque campa nopa tepetini. 
<span class="verse" id="DT1_44">44&#160;</span>Huan nopa amorreos tlen itztoyaj nopona, panquisque huan quintojtocatiyajque imotatahua queja tetojtocatiyohuij etzame. Huan quintlanque. Huan inintlacayohua imotatahua huetzque tlen Seir hasta Horma. 
<span class="verse" id="DT1_45">45&#160;</span>Huan teipa tlen mocajque noja itztoque mocuepque mochoquiliyayaj iixtla TOTECO, pero yajaya ax quitlacaquili inincuesol. 
<span class="verse" id="DT1_46">46&#160;</span>Huan yeca monejqui imotatahua huan nochi tojuanti tlahuel tihuejcajque para tiitztose ipan tlali Cades.  </div>
<div class='psalmlabel' id='DT2_0'> 2</div>
<div class='s'>Israelitame nejnentiyajque miyac xihuitl </div>
<div class='p'>
<span class="verse" id="DT2_1">1&#160;</span>“Teipa timocuepque campa huactoc tlali ipan nopa ojtli tlen yahui para nopa Chichiltic Hueyi Atl pampa queja nopa technahuati TOTECO. Huan para miyac xihuitl tijyahualojtinenque nopa tepetl Seir. </div>
<div class='p'>
<span class="verse" id="DT2_2">2&#160;</span>“Huan teipa TOTECO nechilhui, 
<span class="verse" id="DT2_3">3&#160;</span>para ya huejcajtoc san tijyahualojtinemij nopa tepetl. Nechilhui ma tiyaca ica norte, 
<span class="verse" id="DT2_4">4&#160;</span>huan para ma niquinilhui nopa israelitame ma panoca ipan inintlal iixhuihua Esaú tlen itztoque ipan tlali Seir. Nechilhui inijuanti techimacasiyayaj, huajca monequi ma tijpiyaca miyac cuidado. 
<span class="verse" id="DT2_5">5&#160;</span>Monejqui ma ax tiquinpehualtica para timotehuise pampa TOTECO ax techmactilijtoya niyon pilquentzi tlen inintlal. Nechilhui campa tlachiquili ipan tlali Seir mocahuas iniaxca iixhuihua Esaú pampa yajaya quinmactilijtoya. 
<span class="verse" id="DT2_6">6&#160;</span>TOTECO nechilhui monequi tiquincohuilisquíaj tlacualistli huan nojquiya ma tiquincohuilica atl para tiquise. Quena, temachtli monequi ma tiquinixtlahuilica nochi tlen tijtequihuijque. 
<span class="verse" id="DT2_7">7&#160;</span>Nechilhui ma tijtlacaquilica pampa yajaya techtiochijtoya ipan nochi tlamantli tlen tijchijtoyaj. Techmocuitlahuijtoya ipan toojhui ipan huactoc tlali huan ipan nochi nopa 40 xihuitl yajaya mocajtoya tohuaya huan ax tleno techpolojtoya. Nochi ya ni nechnahuati TOTECO Dios. </div>
<div class='p'>
<span class="verse" id="DT2_8">8&#160;</span>“Huajca teipa tinejnenque huan tijpanoque inintlal toicnihua tlen iteipa ixhuihua Esaú ipan Seir. Huan tijcotonque nopa ojtli ipan huactoc tlali tlen yahui ica sur para altepetini Elat huan Ezión Geber. Huan tiyajque quentzi ica norte ipan nopa ojtli ipan nopa huactoc tlali itoca Moab. </div>
<div class='p'>
<span class="verse" id="DT2_9">9&#160;</span>“Huan TOTECO nechilhui: ‘Amo xiquincualancamacaca, niyon amo xiquinpehualtica Moab ehuani para ax inmechtehuise pampa inijuanti iixhuihua Lot huan niquinmacatoc nopa tlali Ar para iniaxca. Huan ax nimechmacas niyon quentzi nopa tlali para imoaxca.’ 
<span class="verse" id="DT2_10">10&#160;</span>(Huejcajquiya nopona itztoyaj tlahuel miyac emitame, se tlamantli tlacame tlen huejcapantique queja iconehua Anac. 
<span class="verse" id="DT2_11">11&#160;</span>Huan nopa moabitame quintocajtiyayaj nopa emitame huan iconehua Anac, ‘emitame o huejcapantique tlacame’. 
<span class="verse" id="DT2_12">12&#160;</span>Huan achtohuiya ipan tlali Seir itztoyaj nopa horeos, pero teipa iconehua Esaú quinquixtijque huan quintzontlamiltijque. Huan nopona mocajque iixhuihua Esaú ininpatlaca queja inisraelitame inquinquixtise nopa tlacame tlen itztoque ipan nopa tlali tlen TOTECO inmechaxcatis.) </div>
<div class='p'>
<span class="verse" id="DT2_13">13&#160;</span>“Huan teipa TOTECO nechilhui ma timotlalanaca nimantzi huan ma tiquixcotonaca nopa atlajtli itoca Zered. Huajca tiquixcotonque nopa atlajtli. </div>
<div class='p'>
<span class="verse" id="DT2_14">14&#160;</span>“Huajca panotoya 38 xihuitl tlen quema achtohuiya tiquistejque ipan Cades Barnea hasta nopa tonal quema sampa tiquixcotonque nopa atlajtli Zered. TOTECO tlanahuatijtoya para ax hueli timocuepase hasta mictose nochi nopa israelita tlacame tlen ya quiaxitijtoyaj 20 xihuitl huan huelque yahuij tlatehuitij ipan nopa tonal quema imotatahua motlepanitaque huan quiijtojque para ax calaquisquíaj ipan nopa cuali tlali. 
<span class="verse" id="DT2_15">15&#160;</span>Huan TOTECO ax quinilcajqui huan ichicahualis quintzontlamiltijtiyajqui hasta senquistoc nochi nopa tlacame tlen eliyayaj imotatahua mijque. </div>
<div class='p'>
<span class="verse" id="DT2_16">16&#160;</span>“Huan quema ya mictoyaj senquistoc nochi tlen quipixque xihuitl para tlatehuitij ipan nopa tonal huejcajquiya, 
<span class="verse" id="DT2_17">17&#160;</span>TOTECO nechnojnotzqui huan nechilhui, 
<span class="verse" id="DT2_18">18&#160;</span>para ama, quena, monequi tiquixcotonase tlali Moab huan tiyase hasta Ar. 
<span class="verse" id="DT2_19">19&#160;</span>Pero nechilhui quema timopantise ininhuaya nopa amonitame tlen nojquiya iixhuihua Lot, para ax ma tiquincuesoca huan para ma ax tiquinpehualtica para techtehuise. Yajaya quiijto para ax techmacas niyon quentzi inintlal pampa ya quinmacatoc iixhuihua Lot.” Queja nopa quiijto. </div>
<div class='p'>
<span class="verse" id="DT2_20">20&#160;</span>(Huejcajquiya ni tlali nojquiya quiixmatiyaya queja inintlal tlacame tlen huejcapantique pampa nopona itztoyaj nopa tlacame tlen nopa amonitame quintocajtiyayaj zomzomeos. 
<span class="verse" id="DT2_21">21&#160;</span>Huan itztoyaj tlahuel miyac nopa huejcapantique tlacame. Quipixque san se ininhuejcapanca queja iixhuihua Anac, pero TOTECO quintzontlamilti ica nopa amonitame huan ax quincahuili ma mocahuaca para itztose ipan ni tlali. 
<span class="verse" id="DT2_22">22&#160;</span>San se tlamantli TOTECO quichijqui ica iixhuihua Esaú tlen ama itztoque ipan tlali Seir. TOTECO quintzontlamiltijtiyajqui nopa horeos iniixtla iixhuihua Esaú para inijuanti huelqui mocahuase ipan inintlal campa ama mocahuaj. 
<span class="verse" id="DT2_23">23&#160;</span>Nojquiya quej ni quinpanoc nopa heveos tlen itztoyaj ipan altepetini hasta Gaza. Hualajque nopa caftoreos tlen tlali Caftor huan quintzontlamilticoj huan teipa mocajque nopa filisteos nopona.) </div>
<div class='p'>Huan Moisés quinilhui: 
<span class="verse" id="DT2_24">24&#160;</span>“Huajca TOTECO nechilhui ma timotlalanaca huan ma tiquisaca huan ma tiquixcotonaca nopa atlajtli Arnón. Nechilhui para yajaya techmactilisquía nopa Tlanahuatijquetl Sehón tlen quinnahuatía amorreos ipan Hesbón. Quiijto nochi itlal mocahuas tomaco para timocuijcuilise. Huajca nechilhui quema tiajsique nopona, para ma tijpehualtica tijtehuise para huelis timoaxcatise nopa tlali. 
<span class="verse" id="DT2_25">25&#160;</span>Huan TOTECO quiijto para ipan nopa tonal quichihuas para tlacame campa hueli ipan tlaltepactli ma pehuaca techimacasica. Quena, nechilhui para tlacame huihuipicase yonque san para quicaquise se acajya tlen camati tlen tojuanti tiisraelitame. </div>
<div class='s'>Israelitame quitlanque Tlanahuatijquetl Sehón </div>
<div class='p'>
<span class="verse" id="DT2_26">26&#160;</span>“Huajca quema tiitztoyaj ipan huactoc tlali tlen itoca Cademot, na, niMoisés, niquintitlanqui tlacame ma quicamahuitij Tlanahuatijquetl Sehón para ma ax techcualanis, 
<span class="verse" id="DT2_27">27&#160;</span>pero ma techcahuili ma tipanose ipan itlal. Quiilhuijque para timocahuase ipan nopa hueyi ojtli campa nochi panoj. Ax tiquitzquisquíaj niyon se tlamantli. 
<span class="verse" id="DT2_28">28&#160;</span>Nochi tlacualistli tlen tijcuasquíaj tiquincohuilisquíaj. Nojquiya nochi atl tlen tiquisquíaj nojquiya tiquincohuilisquíaj. San monequiyaya ma techcahuili ma tiicxinejnemise huan tipanose ipan nopa ojtli ipan itlal. 
<span class="verse" id="DT2_29">29&#160;</span>Quiilhuitoj para ya techcahuilijque ma tijpanoca inintlal iixhuihua Esaú tlen itztoque ipan Seir huan nopa moabitame tlen itztoque ipan Ar. Quiilhuitoj para tojuanti tiyohuij atemitl Jordán para tiquixcotonase huan tiajsise nopa cuali tlali tlen TOTECO Dios techmaca. Queja nopa nitlatitlanqui ma quiilhuitij Tlanahuatijquetl Sehón. </div>
<div class='p'>
<span class="verse" id="DT2_30">30&#160;</span>“Pero ax quinejqui ma tijpanoca itlal pampa TOTECO Dios quiyoltetilijtoya para huelis quitlalis nopa Tlanahuatijquetl imomaixco queja quichijtoc ama. </div>
<div class='p'>
<span class="verse" id="DT2_31">31&#160;</span>“Huan teipa TOTECO nechilhui: ‘Ya nipejtoc para nijtlalis imomaco Tlanahuatijquetl Sehón ica nochi itlal. Xipehuaca ximoaxcatica pampa ya nopa tlen nimechmaca.’ </div>
<div class='p'>
<span class="verse" id="DT2_32">32&#160;</span>“Huajca Tlanahuatijquetl Sehón ica nochi itlacajhua techtehuicoj ipan Jahaza, 
<span class="verse" id="DT2_33">33&#160;</span>pero TOTECO Dios techmactili tomaco para ma tiquintlanica ininhuaya nochi iconehua huan itlacajhua. 
<span class="verse" id="DT2_34">34&#160;</span>Huan timoaxcatijque nochi ialtepehua huan nojquiya tiquinmijmictijque nochi tlacame, sihuame huan coneme ipan sese altepetl huan axaca tijcajque ma itzto. 
<span class="verse" id="DT2_35">35&#160;</span>San timoaxcatijque nopa tlapiyalime huan nochi tlamantli tlen pajpatiyo tlen tijpantijque ipan nopa altepetini tlen tiquintlanque. </div>
<div class='p'>
<span class="verse" id="DT2_36">36&#160;</span>“Huajca tiquintlanque nochi altepetini tlen altepetl Aroer tlen mocahua nechca atemitl Arnón huan nochi altepetini ipan tlamayamitl hasta altepetl Galaad. Niyon se altepetl ax huelqui quiijiyohui totlatehuijcayo pampa TOTECO Dios techmactilijtoya tomaco. 
<span class="verse" id="DT2_37">37&#160;</span>Pero ax tiquintehuijque amonitame. Ax tiquincuilijque inintlal nechca nopa atemitl Jaboc, niyon nopa altepetini tlen eltoc campa tepetini, niyon nopa sequinoc altepetini tlen TOTECO Dios technahuatijtoya ma ax tiquintehuica.  </div>
<div class='psalmlabel' id='DT3_0'> 3</div>
<div class='s'>Israelitame quitlanque Tlanahuatijquetl Og </div>
<div class='p'>
<span class="verse" id="DT3_1">1&#160;</span>“Teipa tiyajque ipan seyoc ojtli para tlali Basán para ihuaya timotlalise Tlanahuatijquetl Og. Huan yajaya huan isoldados nimantzi techtehuicoj ipan piltlaltzi Edrei. </div>
<div class='p'>
<span class="verse" id="DT3_2">2&#160;</span>“Huan TOTECO nechilhui: ‘Amo xiquimacasi pampa nijtlalijtoc imomaco nopa tlanahuatijquetl ihuaya nochi itlacajhua huan inintlal. Huan inquintlanise queja inquichijque ica Tlanahuatijquetl Sehón tlen mosehuiyaya para tlanahuatis ipan altepetl Hesbón.’ </div>
<div class='p'>
<span class="verse" id="DT3_3">3&#160;</span>“Huajca queja nopa TOTECO Dios techcahuili ma tijtlanica Tlanahuatijquetl Og ica nochi itlacajhua. Huan tiquintlamimictijque huan ax tijcajque niyon se ma itzto. 
<span class="verse" id="DT3_4">4&#160;</span>Huan timoaxcatijque nochi 60 altepetini campa tlali Argob tlen eliyaya iaxca Tlanahuatijquetl Og. Niyon se altepetl ax tijcajque tlen ax timocuilijque. 
<span class="verse" id="DT3_5">5&#160;</span>Huan nochi nopa altepetini eltoya cuali tlasencahuali ica tepamitl tlen ajsic huejcapa, huan quipixque huejhueyi puertas ica tepostli para quintzacuas. Nojquiya tiquinitzquijque nochi sequinoc altepetini tlen ax motzactoya ica tepamitl. 
<span class="verse" id="DT3_6">6&#160;</span>Huan tiquintlamimictijque queja tijchijque ica Tlanahuatijquetl Sehón tlen Hesbón huan itlacajhua. Tiquinmictijque nochi tlacame, sihuame huan coneme ipan nochi nopa altepetini. 
<span class="verse" id="DT3_7">7&#160;</span>Pero inintlapiyalhua timocuijcuilijque. Nojquiya tijhuicaque nochi tlamantli tlen ipati. </div>
<div class='p'>
<span class="verse" id="DT3_8">8&#160;</span>“Huajca ica ya nopa tijpixtoyaj tomaco nochi nopa tlaltini tlen quinahuatiyayaj nopa ome tlanahuatiani tlen nopa amorreos ipan nica nali atemitl Jordán. Elqui toaxca tlen nopa atemitl Arnón hasta tepetl Hermón. 
<span class="verse" id="DT3_9">9&#160;</span>(Nopa Sidón ehuani quitocajtiyayaj tepetl Hermón ica tepetl Sirión, huan nopa amorreos quitocajtiyayaj tepetl Senir.) 
<span class="verse" id="DT3_10">10&#160;</span>Huan nojquiya elqui toaxca nochi nopa altepetini ipan tlali Galaad huan nochi tlen eltoya ipan tlali Basán hasta Salca huan Edrei. Nochi ya ni achtohuiya quinahuatiyaya Tlanahuatijquetl Og ipan Basán. </div>
<div class='p'>
<span class="verse" id="DT3_11">11&#160;</span>“San mocajtoya Tlanahuatijquetl Og tlen nopa huejcapantique tlacame tlen inintoca refaitame. Huan itlapech Tlanahuatijquetl Og eliyaya tlachijchihuali ica tepostli huan ihuehueyaca quipiyayaya pano nahui metros. Huan ipatlajca quipiyayaya nechca ome metros. Huan quiajcoctoque itlapech para nochi tlen quinequi quitlachilitij. Eltoc ipan altepetl Rabá, se tlen inialtepehua amonitame. </div>
<div class='s'>Eyi huejhueyi familias mocajque nechca Jordán </div>
<div class='p'>
<span class="verse" id="DT3_12">12&#160;</span>“Huan nopa tlali tlen timoaxcatijtoyaj ipan nopa tonali niquinmacac iixhuihua Rubén huan Gad huan nopa tlajco iixhuihua Manasés. Niquinmacac iixhuihua Rubén huan Gad nopa tlali tlen altepetl Arnón nechca atemitl Arnón ica norte ihuaya tlajco nopa tepetini ipan tlali Galaad ica nochi ialtepehua. 
<span class="verse" id="DT3_13">13&#160;</span>Huan nopa tlajco iixhuihua Manasés tlen quinejque quiselise inintlal ipan nica nali atemitl Jordán niquinmacac ne seyoc tlajco tlen nopa tepetini ipan tlali Galaad, huan nochi tlali huan altepetini ipan tlali Basán campa itoca Argob. Nopona eltoya iaxca Tlanahuatijquetl Og. Nochi nopa tlali itoca eliyaya ‘Inintlal Huejcapantique Tlacame’ pampa achtohuiya nopona itztoyaj. 
<span class="verse" id="DT3_14">14&#160;</span>Iixhuihua Jair tlen elqui se iixhui Manasés huejcajquiya mocuilijque nochi nopa tlali tlen Argob hasta monepantía ica tlali Gesur huan tlali Maaca. Huan hasta ama Basán nojquiya quitocajtíaj Havot Jair o Itlal Jair. 
<span class="verse" id="DT3_15">15&#160;</span>Huan tlali Galaad niquinmactili iixhuihua Maquir. 
<span class="verse" id="DT3_16">16&#160;</span>Huan nopa huejhueyi familias tlen Rubén huan Gad niquinmacac nopa tlali tlen pejqui ica Galaad huan yahui ipan nopa tlamayamitl nechca atemitl Arnón. Nopa tlali quipixqui inepa ipan tlatlajco nopa tlamayamitl huan ajsic hasta nopa atemitl Jaboc tlen monepantía ica nopa amonitame. 
<span class="verse" id="DT3_17">17&#160;</span>Ininnepa ica campa calaqui tonati elqui nopa atemitl Jordán. Huan pejtehua campa Mantoc Atl Cineret ica norte, huan quipixqui nochi nopa Arabá, huan hasta campa tepetl Pisga ontemo ipan nopa Hueyi Atl Arabá ica sur. Nopa Hueyi Atl Arabá nojquiya itoca Hueyi Atl Mictoc [3:17 Ni hueyi atl nojquiya itoca Hueyi Atl Poyec, o Hueyi Atl tlen Istatl o Hueyi Atl Arabá, pero san se hueyi atl.]. </div>
<div class='p'>
<span class="verse" id="DT3_18">18&#160;</span>“Huan ipan nopa tonali nimechilhui imojuanti tlen initztoque ipan familias Rubén, Gad huan tlajco Manasés para yonque TOTECO Dios inmechmactilijtoya ni tlali para imoaxca, monequi nochi imosoldados ma quiitzquica ininteposhua huan ma quinyacanase iniisraelita icnihua para apanose ni atemitl Jordán huan quinpalehuise iniicnihua ma moaxcatica inintlal nojquiya. 
<span class="verse" id="DT3_19">19&#160;</span>San mocahuase nica ipan ni altepetini nopa sihuame, coneme huan nochi nopa tlapiyalime tlen inquinpiyaj, 
<span class="verse" id="DT3_20">20&#160;</span>hasta TOTECO Dios quinmacas nochi imoisraelita icnihua inintlal ipan ne seyoc nali atemitl Jordán. Huajca quena, huelis inmocuepase hasta ni tlali tlen ama imoaxca huan campa itztoque imofamilias. Queja nopa nimechilhui. </div>
<div class='p'>
<span class="verse" id="DT3_21">21&#160;</span>“Nojquiya nopa tonal niquilhui Josué: ‘Ica moixtiyol ta tiquitztoc nochi tlen TOTECO Dios quichijtoc ica nopa ome tlanahuatiani. Nojquiya san se TOTECO quichihuas ica nochi sequinoc tlanahuatiani campa inyahuij. 
<span class="verse" id="DT3_22">22&#160;</span>Amo xiquinimacasica pampa TOTECO Dios, imotemaquixtijca, yajaya tlen tlatehuis ipampa imojuanti.’ </div>
<div class='s'>TOTECO ax quicahuili Moisés ma calaqui Canaán </div>
<div class='p'>
<span class="verse" id="DT3_23">23&#160;</span>“Huan ipan nopa tonal nimomaijto ica TOTECO huan niquilhui: 
<span class="verse" id="DT3_24">24&#160;</span>‘TOTECO Dios Tlen Más Tijpiya Tlanahuatili, ya tijpehualtijtoc technextilía mohueyitilis huan mochicahualis. Axaca seyoc DIOS ipan elhuicactli, niyon ipan tlaltepactli tlen huelis quichihuas ni yejyectzitzi tlamantli huan tiochicahualnescayotl tlen ta hueli tijchihua. 
<span class="verse" id="DT3_25">25&#160;</span>Nimitztlajtlanía se favor. Xinechcahuili nojquiya nijpanos ni atemitl Jordán pampa nijnequi niquitas nopa cuali tlali ica nopa tlachiquili huan nijnequi niquitas nopa campa itoca Líbano.’ Queja nopa niquilhui. </div>
<div class='p'>
<span class="verse" id="DT3_26">26&#160;</span>“Pero inquimatij TOTECO cualantoya noca na ica tlen quichijtoyaj imotatahua huan yonque nijtlajtlani, ax nechcahuili nicalaquis ipan nopa tlali. San nechilhui: ‘¡Ya! Ayoc xinechilhui más ni tlamantli.’ 
<span class="verse" id="DT3_27">27&#160;</span>Nechilhui para ma nitlejco iixco nopa tepetl Pisga huan nopona nitlachiyas para sur, para campa oncalaqui tonati, huan campa quisa, huan campa norte. Huan tlen nopona huelis niquitas nopa cuali tlali, pero nechilhui nopa atemitl Jordán ax hueli nijpanos para nicalaquis ipan nopa tlali. 
<span class="verse" id="DT3_28">28&#160;</span>Pero nechilhui ma nijtequimaca Josué queja nopatlaca huan ma nijyolchicahua huan ma nijfuerzajmaca pampa yajaya inmechyacanas nochi iniisraelita tlacajhua para inapanose nopa atemitl. Yajaya tlen inmechmactilis nopa cuali tlali tlen nijtlachilis. Queja nopa TOTECO nechilhui. </div>
<div class='p'>
<span class="verse" id="DT3_29">29&#160;</span>“Huan teipa timocajque campa nopa tepetini, iixmelac campa itoca Bet Peor.”  </div>
<div class='psalmlabel' id='DT4_0'> 4</div>
<div class='s'>Moisés quintlalnamicti nopa israelitame </div>
<div class='p'>
<span class="verse" id="DT4_1">1&#160;</span>Huan teipa Moisés quinilhui nopa israelitame: “Ama nochi imojuanti xijtlacaquilica ni tlanahuatili huan ni tlamachtili tlen nimechilhuía para xijtoquilijtiyaca. Intla inquichihuase ni tlamantli, huelis incalaquise huan initztose ipan nopa tlali tlen inmechmacas TOTECO, ininDios imohuejcapan tatahua. 
<span class="verse" id="DT4_2">2&#160;</span>Amo xijmiyaquilica, niyon amo xijquixtilica tlen nimechilhuis. San xijchijtinemica nochi ni tlanahuatili pampa yajaya, TOTECO Dios, tlen inmechmaca. 
<span class="verse" id="DT4_3">3&#160;</span>Inquiitztoque quejatza quintzontlamilti toisraelita icnihua tlen quihueyichijque nopa tlaixcopincayotl Baal ipan altepetl Peor. 
<span class="verse" id="DT4_4">4&#160;</span>Pero imojuanti inquineltoquilijque TOTECO Dios ica nochi imoyolo huan yeca noja initztoque hasta ama. </div>
<div class='p'>
<span class="verse" id="DT4_5">5&#160;</span>“Huajca nojquiya ipan nopa tlali tlen inquiselise monequi inquitoquilijtiyase nopa tlanahuatili huan tlamachtili tlen noTECO Dios nechnahuatijtoc para nimechmachtis. 
<span class="verse" id="DT4_6">6&#160;</span>Ximomocuitlahuica miyac para inquichihuase nochi ni tlanahuatili pampa queja nopa quiitase nochi sequinoc tlacame para intlalnamiquij huan intlamachilíaj. Huan nopa tlacame inmechitase huan quicaquise tlen imotlanahuatilhua huan quiijtose para inisraelitame initztoque se tlamantli tlacame tlen nelía cuajcualtzi. Quiijtose para nelnelía intlalnamiquij huan intlamachilíaj. Queja nopa quiijtose. 
<span class="verse" id="DT4_7">7&#160;</span>Pampa ax onca seyoc tlali, niyon tlen hueyi ica miyac itlacajhua, axaca quipiya se dios tlen mocahua nelía nechca para quinpalehuis quema quitzajtzilíaj queja TOTECO Dios mocahua ica tojuanti. 
<span class="verse" id="DT4_8">8&#160;</span>Huan ax onca sejcoyoc ica itlacajhua tlen quipiyaj miyac tlanahuatili huan tlamachtilme tlen xitlahuac queja tlen nimechnextilis ama. </div>
<div class='p'>
<span class="verse" id="DT4_9">9&#160;</span>“Huajca xijpiyaca cuidado huan xijmocuitlahuica miyac imoyolo. Amo xiquilcahuaca niyon se tlamantli tlen inquiitztoque ica imoixtiyol. Ma mocahua ipan imoyolo huan ipan imotlalnamiquilis nochi tonali hasta inmiquise. Huan xiquinpohuilica imoconehua huan imoixhuihua nochi huejhueyi tlamantli tlen TOTECO techchihuilijtoc. </div>
<div class='s'>Xiquilnamiquica quema TOTECO camatqui ipan Sinaí </div>
<div class='p'>
<span class="verse" id="DT4_10">10&#160;</span>“Nojquiya imoconehua xiquinpohuilica tlen nopa tonali quema nochi tiisraelitame timoquetzque iixtla TOTECO Dios nechca nopa tepetl Sinaí. Huan TOTECO nechilhui ma niquinsentili nochi israelitame para ma quitlacaquilica itos para ma tijmachilica monequi ma tijhueyitlepanitaca san ya para nochipa. Huan nojquiya monequi ma tiquinnextilica toconehua queja nopa ma quichihuaca. 
<span class="verse" id="DT4_11">11&#160;</span>Xiquinilhuica imoconehua quejatza timonechcahuijque itzintla nopa tepetl, huan huejcapa quisayaya tlitl, poctli huan tlilelemectli queja nopa tepetl tlatlayaya. Huan ipan nopa tzintlayohuilotl tlejcoyaya se poctli tlen tilahuac huan yayahuic hasta ajsiyaya huejcapa ipan elhuicactli. 
<span class="verse" id="DT4_12">12&#160;</span>Huajca TOTECO inmechnojnotzqui tlatlajco nopa tlitl. Nochi inquicajque itos, pero ax tleno inquiitaque, niyon inquimatque quejatza nesiyaya. San itos inquicajque. 
<span class="verse" id="DT4_13">13&#160;</span>Huan TOTECO inmechilhui tlaque monequi inquichihuase para inquitlamichihuase nopa tlajtolsencahuali tlen quichihuayaya imohuaya. Inmechilhui monequi inquineltoquilise nopa majtlactli tlanahuatili huan quinijcuilo ipan ome tepatlactli. 
<span class="verse" id="DT4_14">14&#160;</span>Huan TOTECO nechnahuati na ma nimechmaca nochi nopa tlanahuatili huan tlamachtilme tlen monequi inquichihuase ipan nopa tlali campa inajsitij huan inmoaxcatise. </div>
<div class='s'>Ma ax tiquintlepanitaca tiotzitzi </div>
<div class='p'>
<span class="verse" id="DT4_15">15&#160;</span>“Ax inquiitaque itlachiyalis TOTECO quema inmechcamahui tlen tlatlajco nopa tlitl ipan tepetl Sinaí. Huajca xijpiyaca miyac cuidado, 
<span class="verse" id="DT4_16">16&#160;</span>para amo xijchihuaca tlen fiero huan inquisencahuase se tlaixcopincayotl tlen nesis queja se tlenijqui para inquitlepanitase queja elisquía imoTECO. Amo xijchihuaca se tlaixcopincayotl tlen nesis queja se tlacatl o se sihuatl, 
<span class="verse" id="DT4_17">17&#160;</span>o se tlapiyali ipan tlaltepactli, niyon tlen nesis queja se tototl tlen patlani ipan elhuicactli. 
<span class="verse" id="DT4_18">18&#160;</span>Niyon amo xijsencahuaca se tlaixcopincayotl para inquihueyichihuase tlen nesi queja se tlamantli tlen moxitlanía tlalchi o tlen nejnemi atzintla queja michime. 
<span class="verse" id="DT4_19">19&#160;</span>Huan quema intlachiyase para elhuicac, huan inquinitase sitlalime, tonati, huan metztli huan nochi sequinoc tlamantli tlen eltoc nepa huejcapa, amo ximoilhuica para cuali inquinhueyichihuase, pampa imoTECO Dios quinchijchijqui nopa tlamantli para nochi tlacame ipan ni tlaltepactli. 
<span class="verse" id="DT4_20">20&#160;</span>Pero ica imojuanti huan imotatahua, TOTECO inmechquixti tlen tlali Egipto campa tlahuel intlaijiyohuiyayaj queja elisquía initztosquíaj ipan se horno tlen tlahuel totonic. Huan inmechchijqui xiitztoca iniaxcahua san ya, queja ama initztoque. 
<span class="verse" id="DT4_21">21&#160;</span>Pero TOTECO cualanqui noca na imopampa imojuanti huan quiijto ax nihuelis niquixcotonas nopa atemitl Jordán para nicalaquis ipan nopa cuali tlali tlen inquiselise. 
<span class="verse" id="DT4_22">22&#160;</span>Huajca monequi nimiquis ipan ni tlali huan ax nijpanos atemitl Jordán. Pero imojuanti, quena, inpanose huan inmoaxcatise nopa cuali tlali. 
<span class="verse" id="DT4_23">23&#160;</span>Huajca xijpiyaca miyac cuidado. Xijneltocaca nopa tlajtoli tlen TOTECO Dios quichijtoc imohuaya huan amo ximochijchihuilica niyon se tiotzi, o niyon se tlaixcopincayotl, 
<span class="verse" id="DT4_24">24&#160;</span>pampa TOTECO Dios, yajaya se Dios tlen tetlasomati huan ax inmechcahuilis xijtlepanitaca seyoc tlamantli. ¡Yajaya queja se tlitl tlen nochi quitzontlamiltía! </div>
<div class='p'>
<span class="verse" id="DT4_25">25&#160;</span>“Huan quema inquinpiyase imoconehua huan imoixhuihua huan ya inhuejcajtose initztose ipan nopa cuali tlali, intla intlajtlacolchihuase iixtla TOTECO huan inmochihuilise tiotzitzi o tlaixcopincayome tlen quinextise se tlenijqui, huajca xijmatica TOTECO Dios tlahuel cualanis imohuaya. 
<span class="verse" id="DT4_26">26&#160;</span>Huan na nijtestigojquetza TOTECO tlen quichijqui elhuicactli huan tlaltepactli para melahuac nimantzi inixpolihuise. Ayoc initztose ipan nopa cuali tlali tlen ama inquipanose ni atemitl Jordán para inquiselise, pampa nimantzi tlacame inmechtzontlamiltise. 
<span class="verse" id="DT4_27">27&#160;</span>Huan nopa quentzi tlen mocahuase tlen imojuanti TOTECO quinsemanas campa hueli ipan nochi altepetini huan tlaltini ipan tlaltepactli. 
<span class="verse" id="DT4_28">28&#160;</span>Huan nopona, quena, quintequipanose tiotzitzi tlen tlacame quinchijchijtoque. Pero nopa tiotzitzi tlen cuahuitl huan tlen tetl ax tlacaquij, niyon ax tlacuaj, niyon ax tlaijiyotilanaj. </div>
<div class='p'>
<span class="verse" id="DT4_29">29&#160;</span>“Pero intla nopona inquitemose TOTECO Dios, inquipantise. Quena, inquipantise intla inquitemose ica nochi imoyolo huan ica nochi imoalma. 
<span class="verse" id="DT4_30">30&#160;</span>Huan quema ajsis nopa tonali tlen tlaijiyohuilistli huan cuesoli tlen inmechpantis ipan nopa itlamiya tonali, inmocuepase ica imoTECO Dios huan quena, inquineltocase tlen inmechilhuía. 
<span class="verse" id="DT4_31">31&#160;</span>Pampa imoTECO Dios tlahuel tetlasojtla. Yajaya ax inmechtlahuelcahuas, niyon ax inmechtzontlamiltis nochi imojuanti. Ax quiilcahuas nopa tlajtolsencahuali tlen quichijqui ica imohuejcapan tatahua. </div>
<div class='p'>
<span class="verse" id="DT4_32">32&#160;</span>“Pero ximotlajtlanica imojuanti, intla ica nochi nopa tlamantli tlen panotoc hasta ipejya tlaltepactli quema Toteco achtohui quichijqui se tlacatl intla oncatoc se tlamantli quej ni. Xijtemoca campa hueli tlen se iyecapa elhuicac hasta seyoc, intla panotoc se tlamantli hueyi quej ni o intla se quicactoc tlen se tlamantli quej ni. 
<span class="verse" id="DT4_33">33&#160;</span>Ax onca sejcoyoc tlen nochi itlacajhua quicactoque itos Toteco Dios tlen camatqui tlen tlatlajco ipan tlitl queja imojuanti inquicactoque huan noja inmocahuaj inyoltoque para intepohuilise. 
<span class="verse" id="DT4_34">34&#160;</span>Ax oncatoc seyoc Dios tlen quiitztoc se tlamantli tlacame tlen quintequipanoyayaj sejcoyoc ehuani san tlapic huan quinquixtilijtoc ica huejhueyi tlanescayotl huan tiochicahualnescayotl; huan moaxcati nopa tlacame queja imoTECO Dios inmechchihuilijtoc. Pampa yajaya quintitlanili nopa egiptome miyac tlayejyecoli huan tlamantli tlen temajmati. Quintehuiqui ica ihueyi chicahualis. Quena, TOTECO quinmanexti huan quintlajtolsencajqui. Nochi ni tlamantli tlen inquiitztoque ica imoixtiyol para TOTECO inmechchihuilijtoc, ax quema panotoc ipan sejcoyoc. 
<span class="verse" id="DT4_35">35&#160;</span>TOTECO Dios quichijqui nochi ni huejhueyi tlanescayotl para xijmachilica yajaya tlen nelnelía DIOS, huan iyoca tlen ya, axaca seyoc. 
<span class="verse" id="DT4_36">36&#160;</span>Huan para inmechxitlahuas queja quinamiqui yajaya inmechnojnotzqui tlen elhuicac, huan ipan tlaltepactli inmechnextili se hueyi tlitl, huan nopona ipan nopa tlitl inmechcamahui. </div>
<div class='p'>
<span class="verse" id="DT4_37">37&#160;</span>“Huan pampa yajaya quinicneli imohuejcapan tatahua, quichijqui nochi ni huejhueyi tlamantli, huan quintlapejpeni imohuaya imojuanti tlen initztoque iniixhuihua, para inelise itlacajhua. Huan yeca yajaya iselti inmechquixti ipan tlali Egipto ica ihueyi chicahualis huan hualajqui imohuaya ipan ojtli. 
<span class="verse" id="DT4_38">38&#160;</span>Huan yajaya quintzontlamiltis imoixtla sequinoc tlamantli tlacame tlen más miyac huan más quipiyaj chicahualistli que imojuanti pampa quinequi inmechmacas inintlal. Quinejqui xijselica para imoaxca queja ama mochihua. </div>
<div class='p'>
<span class="verse" id="DT4_39">39&#160;</span>“Huajca xijmatica cuali ipan imotlalnamiquilis para san yajaya imoTECO tlen nelnelía Dios ipan tlaltepactli huan ipan elhuicactli huan axaca seyoc. 
<span class="verse" id="DT4_40">40&#160;</span>Huajca monequi xijchihuaca nochi itlanahuatilhua huan itlamachtilhua tlen na nimechmaca ama ni tonal. Huan queja nopa cuali elis para imojuanti huan imoixhuihua, huan initztose miyac xihuitl ipan nopa cuali tlali tlen imoTECO Dios inmechmacas para nochipa.” </div>
<div class='s'>Altepetini campa hueli momanahuise </div>
<div class='p'>
<span class="verse" id="DT4_41">41&#160;</span>Huajca Moisés quintlapejpeni eyi altepetini campa tlacame huelis momanahuitij ipan ni inaliyo atemitl Jordán para campa quisa tonati. 
<span class="verse" id="DT4_42">42&#160;</span>Huan intla se acajya quimictis seyoc yonque ax quinequiyaya, huelis momanahuiti ipan se tlen nopa eyi altepetini pampa nopona axaca hueli quimacuepilis. 
<span class="verse" id="DT4_43">43&#160;</span>Huan ya ni inintoca nopa altepetini: Beser ipan nopa huactoc tlali ipan inintlal nopa familia Rubén, Ramot ipan tlali Galaad ipan inintlal nopa familia Gad, huan Golán ipan tlali Basán ipan inintlal nopa familia tlen tlajco iteipa ixhuihua Manasés. </div>
<div class='s'>Quejatza TOTECO quinmacac nopa tlanahuatili </div>
<div class='p'>
<span class="verse" id="DT4_44">44&#160;</span>Ya ni nochi nopa tlanahuatili, tlamachtili, 
<span class="verse" id="DT4_45">45&#160;</span>huan leyes tlen na, niMoisés, niquinmacac nopa israelitame quema quisque ipan tlali Egipto. Huan niquinilhui sampa quema itztoyaj nopona, 
<span class="verse" id="DT4_46">46&#160;</span>nechca atemitl Jordán ipan inaliyo para campa quisa tonati ixmelac altepetl Bet Peor ipan nopa tlali tlen eliyaya iaxca mijcatzi Tlanahuatijquetl Sehón tlen amorreos. Yajaya tlanahuatiyaya ipan altepetl Hesbón, pero tiisraelitame tijtlanque quema tiquisayayaj ipan tlali Egipto. 
<span class="verse" id="DT4_47">47&#160;</span>Huan timoaxcatijque nopa tlali huan itlal Tlanahuatijquetl Og tlen mosehui ipan Basán. Ya ni eliyaya nopa ome tlanahuatiani tlen amorreos ica campa quisa tonati tlen atemitl Jordán. 
<span class="verse" id="DT4_48">48&#160;</span>Huan inintlal pehua campa altepetl Aroer iteno nopa atemitl Arnón huan yahui hasta tepetl Sion, tlen nojquiya quitocajtiyayaj tepetl Hermón. 
<span class="verse" id="DT4_49">49&#160;</span>Huan nochi nopa huactoc tlali Arabá nechca atemitl Jordán ipan neca nali para campa quisa tonati huan hasta nochi nopa Hueyi Atl Mictoc [4:49 Ni hueyi atl nojquiya itoca Hueyi Atl Poyec, o Hueyi Atl tlen Istatl o Hueyi Atl Arabá.] tlen mocahua itzintla tepetl Pisga.  </div>
<div class='psalmlabel' id='DT5_0'> 5</div>
<div class='s'>Nopa majtlactli tlanahuatili </div>
<div class='p'>
<span class="verse" id="DT5_1">1&#160;</span>Huan Moisés quinnojnotzqui nochi israelitame ma mosentilica huan quinilhui: </div>
<div class='p'>“Xijtlacaquilica, inisraelitame, nochi ni tlanahuatili huan tlamachtili tlen nimechilhuía ama. Monequi xijmatica nochi huan xijpiyaca cuidado para inquintoquilijtiyase. </div>
<div class='p'>
<span class="verse" id="DT5_2">2&#160;</span>“TOTECO Dios quichijqui se tlajtolsencahuali tohuaya ipan tepetl Horeb o Sinaí. 
<span class="verse" id="DT5_3">3&#160;</span>TOTECO ax san quichijqui nopa tlajtoli para quinnahuatis tohuejcapan tatahua tlen mijque, pero nojquiya quichijqui para technahuatis tojuanti tlen ama tiitztoque nica. 
<span class="verse" id="DT5_4">4&#160;</span>TOTECO camatqui tohuaya ipan tlatlajco nopa tlitl huan ihuaya timoixtlachilijque. </div>
<div class='p'>
<span class="verse" id="DT5_5">5&#160;</span>“Huan na niitztoya tlajco ica TOTECO huan imojuanti para nimechilhuijtiyas tlen TOTECO quiijtohuayaya, pampa imojuanti inquiimacasiyayaj nopa tlitl huan ax intlejcoque campa yajaya itztoya ipan nopa tepetl. Huan TOTECO quiijto: </div>
<div class='q'>
<span class="verse" id="DT5_6">6&#160;</span>Na niimoTECO Dios tlen nimechquixti ipan tlali Egipto campa intlatequipanohuayayaj san tlapic. </div>
<div class='q'>
<span class="verse" id="DT5_7">7&#160;</span>Ax quema xijhueyichihuaca seyoc queja imoTeco, san na. </div>
<div class='q'>
<span class="verse" id="DT5_8">8&#160;</span>Amo ximochihuilica, niyon amo xijtlepanitaca niyon se tiotzi o niyon se tlamantli tlaixcopinali, yonque quipiyas itlachiyalis tlen eltoc nepa elhuicac, o ipan ni tlaltepactli o tlen eltoc ipan atl. 
<span class="verse" id="DT5_9">9&#160;</span>Amo ximohuijtzomaca iniixpa, niyon amo xiquinhueyichihuaca, pampa na niimoTECO Dios huan nimechtlasomati huan nijnequi san na xinechhueyichihuaca. Huan quema niquintlatzacuiltía tlen ax quinequij nechitase, nopa tlatzacuiltili nojquiya quinajsis ininconehua, huan iniixhuihua, huan ininconehua iniixhuihua. 
<span class="verse" id="DT5_10">10&#160;</span>Pero ica tlacame tlen nechicnelía huan quichihuaj notlanahuatil, niquintlasojtlas ininconehua huan iniixhuihua. Quena, ininpampa inijuanti niquintlasojtlas ininteipa ixhuihua tlen quinpiyase ininconehua mil hueltas. </div>
<div class='q'>
<span class="verse" id="DT5_11">11&#160;</span>Amo xicahuilmatica notoca niimoTeco DIOS, pampa najaya temachtli nijtlatzacuiltis tlen san quiahuilmatis notoca. </div>
<div class='q'>
<span class="verse" id="DT5_12">12&#160;</span>Xiquilnamiquica sábado, nopa tonal para inmosiyajcahuase, huan xijtlepanitaca. Ma elis tlaiyocatlalili tlen sequinoc tonali pampa queja nopa na, niimoTECO Dios, nimechnahuatijtoc. 
<span class="verse" id="DT5_13">13&#160;</span>Xitequitica chicuase tonali huan ipan nochi nopa tonali xijchihuaca nochi tlen monequi inquichihuase. 
<span class="verse" id="DT5_14">14&#160;</span>Pero nopa chicompa tonal monequi ximosiyajcahuaca huan xinechhueyichihuaca na niimoTECO Dios. Amo hueli intequitise, niyon amo xijcahuilica ma tequiti imotelpoca, niyon imoichpoca, niyon imotlaca tlatequipanojca, niyon imosihua tlatequipanojca, niyon imotoro tlen quimati tlapoxahua, niyon imoburro, niyon nopa sejcoyoc ejquetl tlen itztoc ipan imotlal. Axaca tequitis, san ximosiyajcahuaca. 
<span class="verse" id="DT5_15">15&#160;</span>Xiquilnamiquica para imojuanti nojquiya ineliyayaj intequipanohuani ipan tlali Egipto campa ax quema huelque inmosiyajcahuase niyon se tonal huan na niimoTECO Dios nimechquixti ica miyac chicahualistli. Huajca yeca na nimechnahuatía ximosiyajcahuaca. </div>
<div class='q'>
<span class="verse" id="DT5_16">16&#160;</span>Xijtlepanitaca imotata huan imonana queja na, niimoTECO Dios, nimechnahuatijtoc. Huan queja nopa initztose miyac xihuitl huan nochi quisas cuali para imojuanti ipan nopa tlali tlen nimechmacas. </div>
<div class='q'>
<span class="verse" id="DT5_17">17&#160;</span>Amo xitemictica. </div>
<div class='q'>
<span class="verse" id="DT5_18">18&#160;</span>Amo ximomecatica. </div>
<div class='q'>
<span class="verse" id="DT5_19">19&#160;</span>Amo xitlaxtequica. </div>
<div class='q'>
<span class="verse" id="DT5_20">20&#160;</span>Amo aca xiquistlacahuica. </div>
<div class='q'>
<span class="verse" id="DT5_21">21&#160;</span>Amo xiquixtocaca seyoc isihua, niyon ichaj, niyon imil, niyon itlaca tlatequipanojca, niyon isihua tlatequipanojca, niyon itoro tlen quimati tlapoxahua, niyon iburro. Ax tleno xiquixtocaca tlen seyoc iaxca.” </div>
<div class='s'>Quema tlahuel momajmatijque israelitame iixtla TOTECO </div>
<div class='p'>
<span class="verse" id="DT5_22">22&#160;</span>“Nochi ya ni nopa tlajtoli tlen TOTECO techilhui tlen tlatlajco nopa tlitl huan nopa mixtli tilahuac quema imotatahua huan imojuanti inmosentilijtoyaj itzintla nopa tepetl. Teipa ayoc tleno más quiijtojtoc. Teipa quiijcuilo ni tlajtoli ipan ome tepatlactli huan nechmacac. 
<span class="verse" id="DT5_23">23&#160;</span>Pero quema inquicajque itos tlen quisayaya tlatlajco nopa tzintlayohuilotl huan inquiitaque nochi nopa cuatitlamitl tlatlayaya, hualajque nechcamahuicoj nochi imotlayacancahua ipan sesen hueyi familia ininhuaya nopa huehue tlacame tlen quihuicayayaj tequihuejcayotl. Huan nechilhuijque: 
<span class="verse" id="DT5_24">24&#160;</span>‘TOTECO Dios nelnelía melahuac technextilijtoc itlatlanex huan ihueyitilis, huan tijcactoque itos tlen quisayaya tlatlajco nopa tlitl. Ama technextilijtoc para DIOS, quena, hueli camati ica tlacame huan inijuanti ax miquij. 
<span class="verse" id="DT5_25">25&#160;</span>Pero intla techcamahuis ica ompa, temachtli nopa hueyi tlilelemectli techtzontlamiltis. Huan ax tijnequij timiquise. 
<span class="verse" id="DT5_26">26&#160;</span>Niyon se tlacatl ax quema quicactoc itos Toteco Dios tlen itztoc para camatis ihuaya tlen tlatlajco se hueyi tlitl huan teipa mocahua itztoc. Tojuanti nojquiya timiquise intla más techcamahuis. 
<span class="verse" id="DT5_27">27&#160;</span>Más cuali ximonechcahui ta huan xijtlacaquili nochi tlen TOTECO Dios mitzilhuis huan teipa xitechpohuilis tlen yajaya mitzilhuijtos, huan tojuanti tijchihuase tlen technahuatis.’ </div>
<div class='p'>
<span class="verse" id="DT5_28">28&#160;</span>“Quema imojuanti incamatiyayaj nohuaya, TOTECO quitlacaquilijtoya nochi tlen inquiijtohuayayaj, huan teipa nechilhui para quicajqui nochi tlen inquiijtojtoque huan cuali tlen inquiijtojque. 
<span class="verse" id="DT5_29">29&#160;</span>Quiijto elisquía nelcuali intla para nochipa inquitlepanitasquíaj huan inquichihuasquíaj nochi itlanahuatilhua queja inquiijtohuaj, huan ax quema inquipatlasquíaj imotlalnamiquilis. Queja nopa imojuanti huan imoconehua inquipiyase se yolistli tlen nelyejyectzi. 
<span class="verse" id="DT5_30">30&#160;</span>Huajca nechilhui ma niya huan nimechilhuiti para ximocuepaca hasta imoyoyoncalhua, 
<span class="verse" id="DT5_31">31&#160;</span>huan para na ma nimocahua nopona ihuaya para nechilhuis nochi nopa tlanahuatili tlen monequi nimechnextilis para inquichihuase ipan nopa cuali tlali tlen inmechmacas para imoaxca. Queja nopa nechilhui TOTECO. </div>
<div class='p'>
<span class="verse" id="DT5_32">32&#160;</span>“Huajca ama monequi imojuanti xijchihuaca nochi tlen TOTECO Dios inmechnahuatijtoc huan amo xijcuapoloca niyon quentzi. 
<span class="verse" id="DT5_33">33&#160;</span>Xijtoquilica nopa ojtli tlen TOTECO Dios inmechnextilijtoc para initztose miyac xihuitl huan nochi quisas cuali para imojuanti ipan nopa tlali tlen yajaya inmechmacas para inmoaxcatise.  </div>
<div class='psalmlabel' id='DT6_0'> 6</div>
<div class='s'>Nopa hueyi tlanahuatili </div>
<div class='p'>
<span class="verse" id="DT6_1">1&#160;</span>“Huajca ya ni nochi nopa tlanahuatili tlen imoTECO Dios nechnahuatijtoc ma nimechnextili para xijchihuaca ipan nopa tlali tlen inquiselise para imoaxca. 
<span class="verse" id="DT6_2">2&#160;</span>Nochi ni tlanahuatili nimechmaca para xiquimacasica huan xijtlepanitaca TOTECO imojuanti, imoconehua, huan imoixhuihua nochi tonali ipan imoyolis. Monequi xijchihuaca nochi tlen quiijtohua nochi ni tlanahuatili huan leyes. Huan intla queja nopa inquichijtinemise, initztose miyac xihuitl. 
<span class="verse" id="DT6_3">3&#160;</span>Huajca inisraelitame, xijtlacaquilica tlen nimechnahuatía huan ica miyac tlamocuitlahuili xijneltoquilica para cuali initztose huan inquinpiyase miyac imoconehua huan imoixhuihua ipan nopa cuali tlali tlen nochi temaca hasta mocahua itlajca. Pampa ya nopa tlen TOTECO ininDios imohuejcapan tatahua quintencahuili para panos intla inquineltoquilijtiyase itlanahuatilhua. </div>
<div class='p'>
<span class="verse" id="DT6_4">4&#160;</span>“Huajca xijtlacaquilica inisraelitame: TOTECO Dios san yajaya toTeco. TOTECO itztoc setzi. </div>
<div class='p'>
<span class="verse" id="DT6_5">5&#160;</span>“Xiquicnelica TOTECO Dios ica nochi imoyolo, huan ica nochi imoalma, huan ica nochi imochicahualis. </div>
<div class='p'>
<span class="verse" id="DT6_6">6&#160;</span>“Xijtzontecontlalica nochi ni tlamantli huan ximoilhuica ajachica tlen nimechilhuijtoc ama. 
<span class="verse" id="DT6_7">7&#160;</span>Xiquinnextilica imoconehua mojmostla. Xiquinpohuilica nochi ni tlanahuatili quema initztoque ipan imochaj, huan quema innejnemij ipan ojtli. Xiquinmachtica quema inmotecase para incochise huan quema inmehuase. 
<span class="verse" id="DT6_8">8&#160;</span>Ma eli queja inquinpiyaj nochi ni tlanahuatili ijcuilijtoc ipan imoma huan ipan imocuajtol para se tlanescayotl para xiquinneltocaca huan amo xiquilcahuaca. 
<span class="verse" id="DT6_9">9&#160;</span>Xiquinijcuiloca ipan nopa tlaquetzali huan cuapuertas tlen imochajchaj. </div>
<div class='s'>Monequi nopa israelitame ma quineltocaca TOTECO </div>
<div class='p'>
<span class="verse" id="DT6_10">10&#160;</span>“Quema imoTECO Dios inmechchihuas xicalaquica ipan nopa cuali tlali tlen quintencahuili imohuejcapan tatahua, Abraham, Isaac, huan Jacob para inmechmacasquía, nojquiya amo xiquinilcahuaca. TOTECO inmechmacas nopa cuali tlali tlen quipiya huejhueyi altepetini tlen yejyectzitzi tlen imojuanti ax inquisencajtoque. 
<span class="verse" id="DT6_11">11&#160;</span>Quipiyas caltini tejtemitoque ica nochi tlamantli tlen cuali tlen imojuanti ax inquichijchijtoque. Quipiyas ameltini tlen ax inquinxajtoque huan quipiyas mili ica miyac cuatini tlen olivos para aceite tlen ax inquintoctoque. 
<span class="verse" id="DT6_12">12&#160;</span>Pero quema intlacuase hasta inixhuise nopona, amo xiquilcahuaca TOTECO tlen inmechquixti ipan tlali Egipto campa intlatequipanohuayayaj san tlapic. 
<span class="verse" id="DT6_13">13&#160;</span>Xiquimacasica huan xijtlepanitaca imoTECO Dios huan san ya xijtequipanoca, huan monequi intlatestigojquetzase san ica yajaya itoca. 
<span class="verse" id="DT6_14">14&#160;</span>Amo xiquintoquilica nopa dioses tlen quinhueyichihuaj nopa tlacame nopona imonechca pampa ax neli Dios. 
<span class="verse" id="DT6_15">15&#160;</span>ImoTECO Dios tlen imohuaya itztoc yajaya quintlasomati tlen ya iaxcahua. Huan intla inquihueyichihuase seyoc, cualanis imohuaya huan inmechtzontlamiltis huan inpolijtehuase tlen ni tlaltepactli. </div>
<div class='p'>
<span class="verse" id="DT6_16">16&#160;</span>“Amo xijyejyecoca imoTECO Dios queja inquichijque ipan Masah. 
<span class="verse" id="DT6_17">17&#160;</span>Ica miyac tlamocuitlahuili xijchihuaca nochi nopa tlanahuatili huan leyes huan tlamachtili tlen ya inmechnahuatijtoc. 
<span class="verse" id="DT6_18">18&#160;</span>Xijchihuaca san tlen xitlahuac, huan tlen cuali huan tlen quiyolpactis TOTECO. Queja nopa cuali inquisase huan incalaquise huan inmoaxcatise nopa cuali tlali tlen TOTECO quintencahuili imohuejcapan tatahua para inmechmacas. 
<span class="verse" id="DT6_19">19&#160;</span>Huan queja nopa yajaya quintzontlamiltijtiyas imocualancaitacahua imoixtla queja quiijtojtoc quichihuas. </div>
<div class='p'>
<span class="verse" id="DT6_20">20&#160;</span>“Huan teipa ica miyac xihuitl quema imoconehua inmechtlajtlanise para tlen monequi quipiyase nochi ni tlanahuatili tlen technahuatijtoc TOTECO Dios, 
<span class="verse" id="DT6_21">21&#160;</span>monequi xiquinilhuica ya ni: ‘Tojuanti san tlapic tijtequipanoyayaj nopa Faraón ipan tlali Egipto huan TOTECO techquixti ica miyac chicahualistli. 
<span class="verse" id="DT6_22">22&#160;</span>Toseltitzitzi tiquitaque nochi huejhueyi tlanescayotl, huan huejhueyi tiochicahualnescayotl tlen quichijqui. Quena, TOTECO quichijqui huejhueyi tlamantli ipan tlali Egipto tlen tlahuel quinmajmati Faraón huan nochi itlacajhua. 
<span class="verse" id="DT6_23">23&#160;</span>Pero tojuanti techquixti tlen nopona para techhuicas ipan nopa cuali tlali tlen quintencahuili tohuejcapan tatahua para techmacas. 
<span class="verse" id="DT6_24">24&#160;</span>Huan yajaya TOTECO Dios technahuati ma tijchihuaca nochi ni tlanahuatili huan ma tijtlepanitaca para queja nopa tiitztose ica cuali huan yajaya techmocuitlahuis para tihuejcahuase tiitztose. Huan queja nopa quichijtoc hasta ama. 
<span class="verse" id="DT6_25">25&#160;</span>Huan intla tijchihuase nochi ni tlanahuatili queja TOTECO Dios technahuatijtoc, huajca nochi quisas cuali para tojuanti.’ Queja nopa xiquinnanquilica imoconehua.  </div>
<div class='psalmlabel' id='DT7_0'> 7</div>
<div class='s'>Miyac tlanahuatili para se nemilistli tlatzejtzeloltic </div>
<div class='p'>
<span class="verse" id="DT7_1">1&#160;</span>“TOTECO Dios inmechchihuas xicalaquica ipan nopa tlali tlen inmoaxcatise, huan quintzontlamiltis imoixtla nopa heteos, gergeseos, amorreos, cananeos, ferezeos, heveos huan jebuseos, yonque tlahuel miyac huan más quipiyaj chicahualistli que imojuanti. 
<span class="verse" id="DT7_2">2&#160;</span>Huan quema imoTECO Dios ya inmechmactilijtos nochi nopa tlacame imomaco para xiquintlanica, monequi senquistoc xiquintzontlamiltica huan amo xijchihuaca niyon se tlajtoli ininhuaya, niyon amo xiquintlasojtlaca. 
<span class="verse" id="DT7_3">3&#160;</span>Amo ximotlahuicaltica ininhuaya. Ma amo monamictica imoconehua ica iniichpocahua, niyon imoichpocahua ica inintelpocahua. 
<span class="verse" id="DT7_4">4&#160;</span>Pampa quichihuase para imoconehua ma mohuejcachihuaca tlen TOTECO huan quihueyichihuase inintiotzitzi, huan queja nopa icualancayo TOTECO hualtemos huan inmechtzontlamiltis san ipan se tlalochtli. </div>
<div class='p'>
<span class="verse" id="DT7_5">5&#160;</span>“Monequi xijxolehuaca nochi tlaixpamitl campa quihueyichihuaj inintiotzitzi. Xijsemanaca nochi nopa tetini huan tlaquetzali tlen quinitaj para tlatzejtzeloltique, huan nochi inintlaixcopincayohua tlen quihueyichihuaj. Huan nochi xiquintlatica, 
<span class="verse" id="DT7_6">6&#160;</span>pampa inisraelitame TOTECO Dios inmechtlapejpenijtoc tlen nochi ininxinach tlacame tlen itztoque ipan ni tlaltepactli para initztose tlaiyocatlalili san para ya. </div>
<div class='s'>Tlatiochihualme israelitame </div>
<div class='p'>
<span class="verse" id="DT7_7">7&#160;</span>“TOTECO ax inmechtlapejpeni pampa initztoyaj más inmiyaqui que sequinoc xinachtli tlacame, pampa nelía inijuanti más miyac quinpixque tlacame que imojuanti. Más inpilquentzitzi ineliyayaj que nochi sequinoc tlamantli tlacame. 
<span class="verse" id="DT7_8">8&#160;</span>Pero TOTECO inmechtlapejpeni pampa inmechicneli. Yeca inmechquixti ipan tlali Egipto campa intlatequipanohuayayaj san tlapic. Quena, queja quintencahuili imohuejcapan tatahua para quichihuas inmechquixti imaco Faraón nopa tlanahuatijquetl ipan tlali Egipto ica hueyi chicahualistli. </div>
<div class='p'>
<span class="verse" id="DT7_9">9&#160;</span>“Xijmachilica cuali para imoTECO Dios yajaya tlen nelnelía Dios huan tlen nelnelía temachtli. Para nochipa yajaya quitlamichihuas tlen quiijtojtoc para quichihuas ipan nopa tlajtoli tlen quisencajqui imohuaya. Intla tijchihuase itlanahuatilhua, techicnelis tojuanti, toconehua, huan toixhuihua tlen quipiyase ininconehua hasta mil hueltas. 
<span class="verse" id="DT7_10">10&#160;</span>Pero quintlaxtlahuis queja quinamiqui nochi tlen ax quinequij quiitase. Quena, nimantzi quintzontlamiltis nochi tlen quicualancaitaj. 
<span class="verse" id="DT7_11">11&#160;</span>Huajca xijpiyaca cuidado para inquineltoquilise nochi nopa tlanahuatili, leyes, huan tlamachtili tlen ama nimechnahuatía xijchihuaca. </div>
<div class='s'>Tlatiochihualistli para tlen quineltocas TOTECO </div>
<div class='p'>
<span class="verse" id="DT7_12">12&#160;</span>“Intla inquineltocase nochi ni tlanahuatili, imoTECO Dios nojquiya inmechicnelis queja quiijtohua ipan nopa tlajtolsencahuali tlen quichijqui ica imohuejcapan tatahua. 
<span class="verse" id="DT7_13">13&#160;</span>Quena, inmechicnelis huan inmechtiochihuas huan quichihuas ximomiyaquilica. Quintiochihuas imoconehua huan tlen inquipixcase. Quichihuas para inquipiyase tlahuel miyac trigo, xocomeca atl huan aceite. Quintiochihuas imohuacaxhua huan imoborregojhua para tlahuel miyac mochihuase ipan nopa tlali tlen quintencahuili imohuejcapan tatahua para inmechmacas. 
<span class="verse" id="DT7_14">14&#160;</span>Más inelise intlatiochihualme que nochi sequinoc tlacame. Ipan nochi imojuanti, ax oncas niyon se sihuatl tlen ax huelis conepiyas. Huan nochi tlacame quipiyase ininconehua. Nojquiya ipan imotlapiyalhua, ax oncas oquichme tlen ax tlaxinachose, niyon ax oncas sihua tlapiyalime tlen ax huelis conepiyase. 
<span class="verse" id="DT7_15">15&#160;</span>TOTECO inmechquixtilis nochi tlamantli cocolistli huan ax quicahuilis ma inmechajsis nopa fiero cocolistli tlen inquiitaque ipan tlali Egipto. Pero quena, quinmactilis nopa fiero cocolistli nochi imocualancaitacahua. 
<span class="verse" id="DT7_16">16&#160;</span>Huan monequi xiquintzontlamiltica nochi tlacame tlen imoTECO Dios inmechmactilía imomaco. Amo xiquintlasojtlaca huan amo xiquinhueyichihuaca inintlaixcopincayohua, pampa inmechmasiltise. </div>
<div class='p'>
<span class="verse" id="DT7_17">17&#160;</span>“Huelis inmoilhuíaj: ‘¿Quejatza huelis tiquintlanise nopa tlacame nopona pampa inijuanti más miyaqui que tojuanti?’ 
<span class="verse" id="DT7_18">18&#160;</span>Pero nimechilhuía amo xiquinimacasica. Xiquilnamiquica tlen quichijqui imoTECO Dios ica Faraón huan nochi egiptome. 
<span class="verse" id="DT7_19">19&#160;</span>Xiquilnamiquica nopa huejhueyi tlaijiyohuilistli tlen TOTECO Dios quinmacac. Xiquilnamiquica nopa huejhueyi tlanescayotl huan tiochicahualnescayotl tlen inquiitaque quichijqui imoTECO Dios ica ihueyi chicahualis quema inmechquixti tlen tlali Egipto. Ya nopa sampayano quichihuas TOTECO Dios ica nochi tlacame tlen ama inquinimacasij. 
<span class="verse" id="DT7_20">20&#160;</span>Teipa TOTECO Dios quintitlanis nopa tlamantli sayoltzitzi tlen inintoca etzame campa inijuanti tlen motlatijtose para momanahuise. Huan nopa etzame quinquixtise hasta huelis inquintzontlamiltise senquistoc nochi. </div>
<div class='p'>
<span class="verse" id="DT7_21">21&#160;</span>“Huajca amo ximajmahuica iniixtla imocualancaitacahua, pampa imoTECO Dios tlen itztoc imohuaya, yajaya tlahuel hueyi huan temajmati. 
<span class="verse" id="DT7_22">22&#160;</span>Huan san ica yolic TOTECO quintojtocatiyas nopa tlacame imoixtla huan quintzontlamiltis. Pampa intla quinmictis nochi ica san se huelta, nopa tecuanime tlen itztoque ipan cuatitlamitl momiyaquilisquíaj campa initztose. 
<span class="verse" id="DT7_23">23&#160;</span>Pero imoTECO Dios ica yolic quintlalis nochi nopa tlacame imomaco huan quinhuihuichihuas para xiquintzontlamiltica senquistoc nochi inijuanti. 
<span class="verse" id="DT7_24">24&#160;</span>Nochi inintlanahuatijcahua niquintlalijtiyas imomaco huan inquinmijmictijtiyase para ayoc aca ma quinilnamiquis. Axaca huelis moquetzas imoixpa. Senquistoc inquintzontlamiltise. </div>
<div class='p'>
<span class="verse" id="DT7_25">25&#160;</span>“Monequi xiquintlatica inintiotzitzi. Amo xiquixtocaca nopa oro huan plata tlen ica quinxajtoque nopa tiotzitzi, niyon amo xijnequica inmoaxcatise para ax inmechmasiltise, pampa TOTECO Dios ax quinequi quiitas. 
<span class="verse" id="DT7_26">26&#160;</span>Ax tleno xijhuicaca ipan imochajchaj tlen TOTECO ax quinequi quiitas o tlen ax quipactía, pampa yajaya quiijtojtoc para nochi xiquixpolihuiltica.  </div>
<div class='psalmlabel' id='DT8_0'> 8</div>
<div class='s'>Ax san pantzi monequi para ma itzto se tlacatl </div>
<div class='p'>
<span class="verse" id="DT8_1">1&#160;</span>“Ximotlachilica para xijchihuaca nochi nopa tlanahuatili tlen nimechnahuatía ama. Intla queja nopa inquichihuase, cuali initztose. Huan inmomiyaquilise miyac huan incalaquise, huan inmoaxcatise nopa cuali tlali tlen TOTECO quintencahuili imohuejcapan tatahua para inmechmacas. 
<span class="verse" id="DT8_2">2&#160;</span>Huan xiquilnamiquica nochi nopa ojtli tlen imoTECO Dios quichijqui ma tinejnemica ipan nopa huactoc tlali para 40 xihuitl. Quinequiyaya inmechechcapanoltis huan inmechyejyecos para quimatis quejatza imotlalnamiquilis huan para quiitas intla inquichihuase itlanahuatil, o axtle. 
<span class="verse" id="DT8_3">3&#160;</span>Huan yajaya quichijqui xitlaijiyohuica huan ximayanaca. Huan teipa inmechtlamacac ica maná, se tlacualistli tlen ax inquiixmatiyayaj, niyon imohuejcapan tatahua, ax quiixmatiyayaj. Huan ya nopa quichijqui para inmechnextilis para ax san ica pantzi monequi para itztos se tlacatl. Nojquiya monequi quineltocatiyas nochi itlajtol TOTECO. 
<span class="verse" id="DT8_4">4&#160;</span>Ipan nopa 40 xihuitl quema innejnenque ipan huactoc tlali, ax tlanqui imoyoyo huan ax inicxisemajque niyon ax inicxiapolonque. 
<span class="verse" id="DT8_5">5&#160;</span>Xijmachilica para TOTECO Dios inmechtlatzacuilti huan inmechtlalnamicti queja se tetat quichihua icone. </div>
<div class='p'>
<span class="verse" id="DT8_6">6&#160;</span>“Huajca xijchihuaca nochi itlanahuatil imoTECO Dios huan san ya xijhueyimatica. Xijtoquilica nopa cuali ojtli tlen inmechnextilijtoc huan xiquimacasica, 
<span class="verse" id="DT8_7">7&#160;</span>pampa TOTECO Dios inmechhuicas ipan se cuali tlali. Elis se tlali tlen quipiya miyac pilatlajtzitzi, ameli huan atemitl campa hueli ipan tlamayamitl huan ipan tepetini. 
<span class="verse" id="DT8_8">8&#160;</span>Elis se tlali tlen quipiya miyac nectli, trigo, cebada, xocomeca mili, higuera mili, huan miyac mili ica olivo cuatini tlen temaca miyac aceite. 
<span class="verse" id="DT8_9">9&#160;</span>Ipan nopa tlali ax inmocuesose ica tlaque inquicuase, pampa oncas miyac tlacualistli. Ax inmocuesose ica niyon se tlamantli. Ipan tetini inquipantise hierro hasta mocahuas para inquichihuase tepostli, huan nojquiya ipan tepetini onca nopa tepostli cobre. 
<span class="verse" id="DT8_10">10&#160;</span>Pero quema inajsitose huan intlacuajtose hasta cuali inixhuitose, xijhueyichihuaca TOTECO Dios tlen inmechmacatoc nopa cuali tlali. </div>
<div class='s'>Amo xiquilcahuaca TOTECO </div>
<div class='p'>
<span class="verse" id="DT8_11">11&#160;</span>“Xijpiyaca cuidado para quema ya inquipixtose nochi tlen monequi, ax inquiilcahuase imoTECO Dios. Amo xijcahuaca xijchihuaca nochi itlanahuatilhua huan nochi ni inintlajtol tlen nimechnahuatijtoc ama. 
<span class="verse" id="DT8_12">12&#160;</span>Amo ximohueyimatica quema intlacuajtosejya, huan inixhuitose huan initztosejya ipan cuajcuali caltini tlen inquisencajtose. 
<span class="verse" id="DT8_13">13&#160;</span>Inquinitase imotlapiyalhua nelmomiyaquilise, huan inquipixtiyase miyac oro, huan plata huan tlamantzitzi. 
<span class="verse" id="DT8_14">14&#160;</span>Pero amo ximohueyimatica huan amo xiquilcahuaca imoTECO Dios tlen inmechquixti ipan tlali Egipto campa intlatequipanohuayayaj san tlapic. 
<span class="verse" id="DT8_15">15&#160;</span>Amo xiquilcahuaca yajaya tlen inmechchijqui xinejnemica ipan nopa hueyi huactoc tlali tlen nelía temajmati, huan campa itztoque miyac cohuame huan colome, huan campa ax oncayaya atl. Pero TOTECO quichijqui ma quisa atl ipan se hueyi tepexitl huan inquipixque para inatlique. 
<span class="verse" id="DT8_16">16&#160;</span>Huan ipan nopa huactoc tlali inmechtlamacayaya ica maná, se tlacualistli tlen imojuanti, niyon imohuejcapan tatahua ax quiixmajtoyaj. Quinequiyaya inmechyejyecos huan inmechechcapanoltis para más inmotemachise ipan ya, huan teipa tlen cuali inmechmacas. </div>
<div class='p'>
<span class="verse" id="DT8_17">17&#160;</span>“Ax quema ximoilhuica para nochi nopa ricojyotl tlen inquipiyase inquitlantoque san ica imojuanti imochicahualis, pampa ax neli. 
<span class="verse" id="DT8_18">18&#160;</span>Monequi xiquilnamiquica imoTECO Dios, pampa san yajaya tlen inmechmacatoc chicahualistli para inquipiyase nopa ricojyotl tlen inquipiyase. Yajaya quinequiyaya quitlamichihuas tlen quiijto nopa tlajtolsencahuali tlen quichijqui ica imohuejcapan tatahua. </div>
<div class='p'>
<span class="verse" id="DT8_19">19&#160;</span>“Pero intla inquiilcahuase TOTECO Dios, huan inquintoquilise tiotzitzi tlen ax neli DIOS; intla inquinhueyichihuase huan inmohuijtzojmase iniixpa, na nimechilhuía ama para inmechtzontlamiltis nochi imojuanti. Huan ax tleno mocahuas tlen imojuanti. 
<span class="verse" id="DT8_20">20&#160;</span>Inquiitase quejatza TOTECO quintzontlamiltis imoixtla nopa sequinoc tlamantli tlacame tlen quinhueyichihuaj tiotzitzi ipan nopa tlali. Huan imojuanti nojquiya queja nopa inmechtzontlamiltis intla ax inquineltocatiyase nochi tlen TOTECO Dios quiijtohua.  </div>
<div class='psalmlabel' id='DT9_0'> 9</div>
<div class='s'>Israelitame tlatlanise ica ichicahualis Toteco </div>
<div class='p'>
<span class="verse" id="DT9_1">1&#160;</span>“Xijtlacaquilica inisraelitame, ya ajsic hora para xiquixcotonaca ni atemitl Jordán huan xiquintlanitij nopa sequinoc tlamantli tlacame tlen más huejhueyi huan más quipiyaj chicahualistli que imojuanti. Quinpiyaj huejhueyi altepetini tlen cuali moyahualojtoque ica tepamitl tlen huejhuejcapantique. 
<span class="verse" id="DT9_2">2&#160;</span>Nopa tlacame nepa itztoque tlahuel huejcapantique pampa iixhuihua Anac, nopa huejcapantic tlacatl tlen huejcajquiya. Inquicactoque nopa tlajtoli tlen quiijtohua para axaca huelis ininhuaya motlalis iixhuihua Anac. Queja nopa nochi tlacame moilhuíaj. </div>
<div class='p'>
<span class="verse" id="DT9_3">3&#160;</span>“Pero xijmatica ama para imoTECO Dios inmechyacanas. Quena, yajaya tlayacanas huan quintzontlamiltijtiyas queja se hueyi tlitl. Imoixtla quinechcapantlalis tlacame para huelis inquintlanise huan inquinquixtise ipan nopa tlali ipan se tlalochtli. Quena, inquintzontlamiltise queja quema se ixijcopis pampa queja nopa inmechilhuijtoc TOTECO xijchihuaca. </div>
<div class='p'>
<span class="verse" id="DT9_4">4&#160;</span>“Huan quema TOTECO Dios ya quintojtocatos nopa tlacame tlen imoixpa, amo xiquijtoca: ‘Tojuanti technamiqui ni cuali tlali pampa ticuajcualme iixtla TOTECO, huan yeca techmactilijtoc.’ Ax neli ya nopa. TOTECO quintojtocas nopa tlacame imoixtla pampa tlahuel miyac inintlajtlacolhua inijuanti. 
<span class="verse" id="DT9_5">5&#160;</span>Ax inmechcalaquis ipan nopa cuali tlali huan inmechaxcatis pampa inxitlahuaque iixtla o cuajcualtzi imoyolo. Yajaya quintojtocas nopa tlacame ipampa inintlajtlacolhua huan nojquiya para quitlamichihuas nopa tlajtoli tlen yajaya quintencahuili Abraham, Isaac huan Jacob, imohuejcapan tatahua. 
<span class="verse" id="DT9_6">6&#160;</span>Huajca xijmatica para TOTECO Dios ax inmechmactilía nopa cuali tlali pampa innejnemij xitlahuac, pampa ax neli. Imojuanti tlahuel intochontique para inquineltocase TOTECO Dios. </div>
<div class='s'>Israelitame mosisinijque ica Toteco </div>
<div class='p'>
<span class="verse" id="DT9_7">7&#160;</span>“Xiquilnamiquica quejatza inquicualancamacaque TOTECO Dios ipan nopa huactoc tlali huan ax quema xiquilcahuaca. Inquichijque ma cualani ipan nopa tonali quema tiquistejque ipan tlali Egipto huan hasta tiajsicoj nica. Nochipa inmotochonchijque ica ya. </div>
<div class='s'>Quema nopa israelitame tlajtlacolchijque </div>
<div class='p'>
<span class="verse" id="DT9_8">8&#160;</span>“Ipan nopa tepetl Sinaí inquicuesolmacaque TOTECO huan yajaya tlahuel cualanqui ica imojuanti hasta quinequiyaya inmechtzontlamiltis. 
<span class="verse" id="DT9_9">9&#160;</span>Ya nopa panoc quema nitlejcotoya ipan nopa tepetl para nijselis tlen TOTECO nopa ome tepatlactli ica nopa tlajtolsencahuali tlen quichijtoya imohuaya. Huan nopona nimocajqui 40 tonali huan 40 yohuali huan ax tleno nijcuajqui, niyon niquic. 
<span class="verse" id="DT9_10-11">10-11&#160;</span>Huan quema tlanqui nopa tonali, TOTECO nechmacac nopa ome tepatlactli campa tlajcuilojtoya ica imacpil. Huan nopa ome tepatlactli quipixqui nopa majtlactli tlanahuatili tlen TOTECO nechmacac itzonpac nopa tepetl quema camatqui tlen tlatlajco nopa hueyi tlitl ipan nopa tonali quema nochi sequinoc israelitame mosentilijtoyaj tepetzintla. 
<span class="verse" id="DT9_12">12&#160;</span>Huan quema nechmacac nopa tepatlactli, nechilhui ma nimoisihuilti huan ma nitemo hasta campa itztoyaj nochi inisraelitame, pampa quiijto para nopa notlacajhua tlen niquinquixti ipan tlali Egipto ya mocuapolojtoyaj. Tlahuel nimantzi quiilcajque nopa cuali ojtli tlen quinnahuatijtoya ma quitoquilica. Ya mochijchihuilijtoyaj se tlaixcopincayotl tlen oro tlaatilili. </div>
<div class='p'>
<span class="verse" id="DT9_13">13&#160;</span>“Nojquiya TOTECO quiijto para ya quiitztoya para tlahuel titochontique tiisraelitame. 
<span class="verse" id="DT9_14">14&#160;</span>Huan nechilhui ni tlajtoli: ‘Xinechtlalcahui pampa niquintzontlamiltis huan niquinixpolos tlen ni tlaltepactli, pero ipan ta nijchihuas se tlamantli tlacame tlen más quipiyase chicahualistli huan más miyaqui que inijuanti.’ Queja nopa nechilhui. </div>
<div class='p'>
<span class="verse" id="DT9_15">15&#160;</span>“Huan quema nitemoyaya tlen nopa tepetl tlen tlatlayaya, nijhualicayaya ipan noma nopa ome tepatlactli tlen quipixqui nopa tlajtolsencahuali. 
<span class="verse" id="DT9_16">16&#160;</span>Huan niquitac para imojuanti huan imotatahua intlajtlacolchijtoyaj ica TOTECO Dios, huan inmochihuilijtoyaj se becerro tlen oro tlaatilili para inquihueyichihuase. Ya inquitlalcahuijtoya nopa cuali ojtli tlen inmechnahuatijtoya xijtoquilica para san ya xijhueyichihuaca. 
<span class="verse" id="DT9_17">17&#160;</span>Huajca nijcuamajcajqui nopa ome tepatlactli tlen nijpixtoya nomaco huan nijtlamitlapanqui imoixpa. 
<span class="verse" id="DT9_18">18&#160;</span>Teipa sampa nimotlancuaixtlapacho iixtla TOTECO para seyoc 40 tonali huan 40 yohuali. Huan ax tleno nijcuajqui, niyon niquic, pampa tlahuel intlajtlacolchijtoyaj iixpa, huan tlahuel inquicualanijque TOTECO. 
<span class="verse" id="DT9_19">19&#160;</span>Na nojquiya nimomajmatijtoya ipampa icualancayo TOTECO ica imojuanti pampa quinequiyaya inmechtzontlamiltis. Pero teipa TOTECO sampa nechcaquili tlen nijtlajtlani huan ax inmechmicti. 
<span class="verse" id="DT9_20">20&#160;</span>Huan nopa tonal TOTECO nojquiya cualantoya ica Aarón huan quinequiyaya quitzontlamiltis, pero na nimomaijto ipampa ya huan quicahuili ma itzto. 
<span class="verse" id="DT9_21">21&#160;</span>Huan niquitzqui nopa becerro tlen ica intlajtlacolchijtoyaj huan tlen inmochijchihuilijtoyaj para inquihueyichihuase, huan nijmajcajqui ipan tlitl. Huan teipa nijchijqui cuechtic hasta elqui san queja cuanextli huan nijtepejqui ipan se atlajtli tlen temoyaya ipan nopa tepetl. </div>
<div class='p'>
<span class="verse" id="DT9_22">22&#160;</span>“Nojquiya sampa inquicualanijque TOTECO quema tiitztoyaj campa itoca Tabera, huan campa itoca Masah huan campa itoca Kibrot Hataava. 
<span class="verse" id="DT9_23">23&#160;</span>Huan sampa inquicualanijque ipan Cades Barnea, quema TOTECO inmechnahuati: ‘Xitlejcoca huan ximoaxcatitij nopa cuali tlali tlen nimechmacatoc.’ Sampa inmotochonchijque huan ax inquineltoquilijque para inmechpalehuisquía, huan ax inquichijque tlen inmechilhui. 
<span class="verse" id="DT9_24">24&#160;</span>Quena, hasta quema achtohui nimechixmatqui huan hasta ama, nochipa inmotochonchijtoque ica TOTECO. 
<span class="verse" id="DT9_25">25&#160;</span>Yeca nimotecac huan nimocajqui nimoixtlapachojtoc iixtla TOTECO para 40 tonali huan 40 yohuali pampa yajaya quiijtojtoya para inmechtzontlamiltisquía. </div>
<div class='p'>
<span class="verse" id="DT9_26">26&#160;</span>“Huan nimomaijto ica TOTECO huan niquilhui: ‘TOTECO Dios, ta tlen más tijpiya tlanahuatili, amo xiquintlamilti ni miyac motlacajhua tlen ta tiquinselijtoc para moaxcahua. Ta tlen tiquinmanahuijtoc ica mohueyitilis. Quena, taja tlen tiquinquixti ipan tlali Egipto ica hueyi chicahualistli.’ Niquilhui: 
<span class="verse" id="DT9_27">27&#160;</span>‘Amo xijtlachili inintochonyo ni tlacame, niyon inintlaixpanolhua huan inintlajtlacolhua. San xiquinilnamiqui motequipanojcahua Abraham, Isaac huan Jacob tlen huejcajquiya.’ 
<span class="verse" id="DT9_28">28&#160;</span>Niquilhui: ‘Amo xiquincahuili ma quiijtoca nopa tlacame ipan nopa tlali campa techquixti para ta, TOTECO, ax tihuelqui techhuicas ipan nopa tlali tlen techtencahuilijtoya, o san techcualancaitayaya huan yeca techquixti san para techmictis ipan ni huactoc tlali.’ 
<span class="verse" id="DT9_29">29&#160;</span>Niquilhui: ‘Ni motlacajhua huan moaxcahua tlen tiquinselijtoc huan tlen ta tiquinquixti ipan tlali Egipto ica mohueyi chicahualis.’ Queja nopa niquilhui TOTECO.  </div>
<div class='psalmlabel' id='DT10_0'> 10</div>
<div class='s'>Nopa yancuic tlajtolsencahuali </div>
<div class='p'>
<span class="verse" id="DT10_1">1&#160;</span>“Huajca ipan nopa tonal TOTECO nechilhui sampa ma nijtequi ome tepatlactli tlen san se queja nopa tlen achtohui huan sampayano ma nitlejco ipan tepetl para nicamatis ihuaya. Huan teipa nechilhui ma tijchihuase nojquiya se caxa tlen cuahuitl. 
<span class="verse" id="DT10_2">2&#160;</span>Yajaya quiijto para sampayano quiijcuilos ipan nopa yancuic tepatlactli nopa tlajtoli tlen quiijcuilojtoya ipan nopa tepatlactli tlen achtohuiya huan na niquintlapanqui. Huan nechilhui para teipa ma niquinajcocuis nopa tepatlactli ipan nopa caxa. </div>
<div class='p'>
<span class="verse" id="DT10_3">3&#160;</span>“Huajca nijchijqui se caxa ica cuahuitl tlen itoca acacia, huan nojquiya nijtejqui nopa ome tepatlactli tlen yancuic huan nitlejcoc sampa ipan tepetl. 
<span class="verse" id="DT10_4">4&#160;</span>Huan TOTECO quiijcuilo ipan nopa tepatlactli nopa majtlactli tlanahuatili, queja quichijtoya achtohuiya quema camatqui imohuaya tlen tlatlajco nopa tlitl ipan nopa tepetl quema nochi inmosentilijtoyaj tlatzintla. Huan nechmacac nopa tepatlactli, 
<span class="verse" id="DT10_5">5&#160;</span>huan nihualtemoc tlen nopa tepetl. Huan queja nechnahuatijtoya TOTECO nijtlali ipan nopa caxa tlen quichijchijtoyaj tlacame huan noja nopona eltoc.” </div>
<div class='p'>
<span class="verse" id="DT10_6">6&#160;</span>(Huan teipa tiisraelitame tiquistejque campa iniamel iconehua Jaacán, huan tinejnenque hasta Mosera. Huan nopona mijqui Aarón huan tijtojque. Huan Eleazar, icone Aarón, mochijqui hueyi totajtzi. 
<span class="verse" id="DT10_7">7&#160;</span>Huan nopona tiquisque huan tiyajque para Gudgoda, huan tlen nopona tiyajque Jotbata campa onca miyac atemitl. 
<span class="verse" id="DT10_8">8&#160;</span>Huajca nopona TOTECO, pampa hueyi iyolo, quintlapejpeni nopa hueyi familia tlen Leví para ma quihuicaca nopa caxa tlen quipiya nopa majtlactli tlanahuatili tlen elqui nopa tlajtolsencahuali tlen TOTECO quichijtoya tohuaya. Nojquiya TOTECO quitlapejpeni nopa levitame para ma moquetzaca iixpa. Quintlapejpeni para ma quitequipanoca huan ma tetiochihuaca ica itequihuejcayo. Huan ya nopa quichihuaj hasta ama. 
<span class="verse" id="DT10_9">9&#160;</span>Huan yeca nopa levitame ax quiselise tlali para iniaxca queja inisraelitame tlen ininiicnihua inquiselise, pampa levitame quiselise TOTECO para iniaxca. Queja nopa yajaya quiijtojtoc.) </div>
<div class='p'>
<span class="verse" id="DT10_10">10&#160;</span>“Huan na, niMoisés, niitztoya ipan nopa tepetl para seyoc 40 tonali huan 40 yohuali, queja achtohui nijchijtoya. Huan sampa nijtlajtlani TOTECO para ax ma inmechtzontlamilti huan sampayano nechtlacaquili. </div>
<div class='p'>
<span class="verse" id="DT10_11">11&#160;</span>“San nechilhui: ‘Ximocualtlali para xiquinyacana ni israelitame para ma quitlanitij nopa tlali tlen niquintencahuili ininhuejcapan tatahua.’ </div>
<div class='s'>Tlen TOTECO tlajtlani </div>
<div class='p'>
<span class="verse" id="DT10_12">12&#160;</span>“Huan ama ya ni tlen tlajtlani TOTECO Dios, yajaya tlen toTeco, ma tijchihuaca tiisraelitame. Quinequi ma tiquimacasica huan ma tijtoquilica iojhui. Quinequi ma tiquicnelica huan ma tijtequipanoca ica nochi toyolo huan toalma. 
<span class="verse" id="DT10_13">13&#160;</span>Quinequi ma tijchihuaca nochi nopa tlanahuatili huan leyes tlen nimechilhuía ama para huelis tiitztose ica cuali. 
<span class="verse" id="DT10_14">14&#160;</span>Xijmatica para nochi ni tlaltepactli huan nochi elhuicactli hasta nopa elhuicac tlen más huejcapa, huan nochi tlen eltoc ipani, nochi iaxcahua imoTECO Dios. 
<span class="verse" id="DT10_15">15&#160;</span>Pero yonque tlahuel hueyi TOTECO, yajaya quinicneli imohuejcapan tatahua, huan quintlapejpeni san inijuanti huan imojuanti, ininiixhuihua, tlen nochi tlacame ipan ni tlaltepactli para inelise iniaxcahua queja inquiitaj para eltoc ama. </div>
<div class='p'>
<span class="verse" id="DT10_16">16&#160;</span>“Huajca xijquixtica tlen fiero ipan imoyolo huan ayoc ximotochonnequica iixtla TOTECO. </div>
<div class='p'>
<span class="verse" id="DT10_17">17&#160;</span>“TOTECO Dios, yajaya tlen toTeco tojuanti, yajaya nopa Dios tlen más hueyi tlen nochi tlen quintocajtíaj dioses. Más hueyi que nochi tlen quintocajtíaj tecojme. Quena, tlayacantoc tlen nochi tlacame. Yajaya onpano hueyi huan onpano quipiya chicahualistli hasta temajmati. Axaca quichicoicnelía huan axaca huelis quimacas se tlenijqui para ma quichihuili se favor. 
<span class="verse" id="DT10_18">18&#160;</span>Yajaya quinchihuilía tlen xitlahuac tlen icnotzitzi huan cahual ahuime. Quinicnelía sejcoyoc ehuani tlen ama mopantía imohuaya, huan quintlamaca huan quinyoyontía. 
<span class="verse" id="DT10_19">19&#160;</span>Huajca imojuanti, nojquiya monequi xiquinicnelica sejcoyoc ehuani pampa nojquiya ineliyayaj sejcoyoc ehuani ipan tlali Egipto. </div>
<div class='p'>
<span class="verse" id="DT10_20">20&#160;</span>“Xijtlepanitaca imoTECO Dios huan san ya xijhueyichihuaca. Xiitztoca intemachme iixpa, huan san ipan ya itoca xitlatestigojquetzaca. 
<span class="verse" id="DT10_21">21&#160;</span>Pampa san yajaya quinamiqui para inquihueyichihuase, pampa san yajaya Dios huan san yajaya itztoc imoTeco Dios. Yajaya iselti quichijtoc nopa huejhueyi tiochicahualnescayotl tlen inquiitztoque, huan nopa huejhueyi tlamantli tlen temajmati. 
<span class="verse" id="DT10_22">22&#160;</span>Quema tohuejcapan tatahua ajsitoj tlali Egipto san eliyayaj 70 tlacame, pero ama TOTECO techchihuilijtoc tiisraelitame ma timomiyaquilica hasta tiitztoque timiyaqui queja ininmiyaca nopa sitlalime tlen elhuicac.  </div>
<div class='psalmlabel' id='DT11_0'> 11</div>
<div class='s'>Ihueyitilis TOTECO </div>
<div class='p'>
<span class="verse" id="DT11_1">1&#160;</span>“Huajca monequi xiquicnelica imoTECO Dios huan mojmostla xijchihuaca nochi nopa tlanahuatili, leyes huan tlamachtilistli tlen ya inmechmacatoc. 
<span class="verse" id="DT11_2">2&#160;</span>TOTECO Dios quinequi xijmachilica cuali queja ya quintlalnamictía tlacame tlen ax quinequij quitoquilise. Ax niquincamahuía imoconehua. Inijuanti ax quiixmajtoque, niyon ax quiitztoque nochi nopa tlamantli huejhueyi ica tlen tetlatzacuilti TOTECO. Ax quiitztoque itlatlanex huan ihueyi chicahualis huan quejatza tetlajtolxitlahua. 
<span class="verse" id="DT11_3">3&#160;</span>Ax quiitztoque nopa tlanescayotl huan huejhueyi tiochicahualnescayotl tlen TOTECO quichijqui ica Tlanahuatijquetl Faraón huan itlacajhua ipan tlali Egipto. 
<span class="verse" id="DT11_4">4&#160;</span>Ax quiitztoque tlen quichijqui ica nopa Egipto soldados huan inincahuayos huan inintlatehuijca carros, huan quejatza quinisahui ipan nopa Hueyi Atl Chichiltic quema inijuanti techtepotztocayayaj. TOTECO quintzontlamilti huan hasta ama iniixhuihua ax tleno hueli techchihuilise. 
<span class="verse" id="DT11_5">5&#160;</span>Imoconehua ax quimatij nochi tlen TOTECO inmechchihuilijtihualajtoc ipan nopa huactoc tlali huan hasta tiajsicoj nica. 
<span class="verse" id="DT11_6">6&#160;</span>Aya itztoyaj quema TOTECO quitlatzacuilti Datán huan Abiram, iconehua Eliab huan iixhuihua Rubén. Huan ax quiitaque quejatza tlapojqui tlali huan quintolo ica nochi ininfamilias, ininyoyoncalhua huan ica nochi tlen quipixtoyaj quema nochi tiisraelitame tijtlachilijtoyaj. 
<span class="verse" id="DT11_7">7&#160;</span>Pero imojuanti tlen inhuejhueyi nochi inquiitztoque huan inelque intestigos tlen nopa huejhueyi tlamantli tlen quichijqui TOTECO. </div>
<div class='s'>Tlatiochihualme ipan nopa tlali tlatencahuali </div>
<div class='p'>
<span class="verse" id="DT11_8">8&#160;</span>“Huajca xijchihuaca nochi nopa tlanahuatili tlen ama nimechmacatoc huan queja nopa inelise intejtetique para incalaquise huan inmoaxcatise nopa cuali tlali campa inajsitij. 
<span class="verse" id="DT11_9">9&#160;</span>Huan queja nopa initztose miyac xihuitl ipan nopa tlali campa nochi onca hasta mocahua itlajca tlen TOTECO quintencahuili imohuejcapan tatahua para inmechmacasquía imojuanti tlen ininiixhuihua. 
<span class="verse" id="DT11_10">10&#160;</span>Nopa tlali campa inajsitij ax queja nopa huactoc tlali tlen Egipto campa inquistejque campa monequiyaya inquitocase sesen xinachtli, huan teipa ica imoicxihua inquicuatopehuayayaj nopa atl ipan miyac aojtli para inquiatequise pampa ica miyac tequitl nopa tlali huelqui temaca itlajca. 
<span class="verse" id="DT11_11">11&#160;</span>Pero nopa tlali campa inajsitij para inmoaxcatise elis se tlali campa onca tepetini huan tepexitl. Nopa tlali quitequihuía tlen huala tlen elhuicac para quiatzejtzelhuis. 
<span class="verse" id="DT11_12">12&#160;</span>Ya nopa se tlali tlen imoTECO Dios iselti quimocuitlahuía huan yajaya quitlachilía tlen ipejya hasta itlamiya sesen xihuitl. </div>
<div class='p'>
<span class="verse" id="DT11_13">13&#160;</span>“Intla ica miyac tlamocuitlahuili inquichihuase nochi ni tlanahuatili tlen ama nimechmacatoc huan inquiicnelise imoTECO Dios, huan inquihueyichihuase ica nochi imoyolo huan ica nochi imoalma, 
<span class="verse" id="DT11_14">14&#160;</span>yajaya quichihuas ma tlaahuetzis sesen huelta quema monequi para nopa tlali inmechmacas yejyectzi pixquistli tlen trigo, aceite huan cuali xocomeca atl. 
<span class="verse" id="DT11_15">15&#160;</span>Nojquiya TOTECO quichihuas ma yoli cuali sacatl ipan potrero para imotlapiyalhua huan inquipiyase tlacualistli hasta mocahuas. </div>
<div class='p'>
<span class="verse" id="DT11_16">16&#160;</span>“Pero ximomocuitlahuica miyac para ax tleno inmechcajcayahuas para inmoiyocacahuase tlen TOTECO. Ax tleno o axaca ma inmechchihua inquinhueyichihuase tiotzitzi huan inmotlancuaquetzase iniixtla. 
<span class="verse" id="DT11_17">17&#160;</span>Intla ya nopa inquichihuase, TOTECO cualanis imohuaya huan quichihuas ma amo tlaahuetzis. Queja nopa, nopa tlali ax temacas itlajca huan nimantzi inmiquise ipan nopa cuali tlali tlen inquiselise. </div>
<div class='s'>Xiquinmachtica imoconehua </div>
<div class='p'>
<span class="verse" id="DT11_18">18&#160;</span>“Huajca monequi xicajcocuica ni tlajtoli ipan imoyolo huan ipan imotlalnamiquilis. Ma eli queja inquiilpisquíaj ipan imoma o ipan imocuajtol para inquineltocase huan ax inquinilcahuase. 
<span class="verse" id="DT11_19">19&#160;</span>Xiquinmachtica imoconehua nochi ni tlanahuatili. Xiquinpohuilica ipan ojtli quema innentinemise. Xiquinmachtica quema ajsis hora para incochise huan quema inmehuase. 
<span class="verse" id="DT11_20">20&#160;</span>Xiquijcuiloca ni tlanahuatili ipan imotlaquetzalhua huan ipan imocuapuertas ipan imochajchaj. 
<span class="verse" id="DT11_21">21&#160;</span>Queja nopa imoyolis huan ininyolis imoconehua nelhuejcahuas ipan nopa cuali tlali tlen TOTECO inmechtencahuilijtoc. Imoixhuihua itztose nopona nochi tonali quema oncas elhuicactli huan tlaltepactli. </div>
<div class='p'>
<span class="verse" id="DT11_22">22&#160;</span>“Intla senquistoc inquichihuase nochi ni tlanahuatili tlen ama nimechnahuatía xijchihuaca, huan inquiicnelise imoTECO Dios huan inquitoquilise ipan nochi iojhui, 
<span class="verse" id="DT11_23">23&#160;</span>TOTECO quintojtocas imoixtla nochi nopa tlacame tlen ama nopona itztoque. Inquintlanise yonque más miyac huan más quipiyaj chicahualistli que imojuanti. 
<span class="verse" id="DT11_24">24&#160;</span>Campa hueli campa inyase, nopa tlali mochihuas imoaxca. Inepa imotlal pehuas campa nopa huactoc tlali ipan sur huan yas hasta campa tlali Líbano ica norte, huan tlen nopa atemitl Éufrates campa quisa tonati yas hasta nopa Hueyi Atl Mediterráneo campa temo tonati. 
<span class="verse" id="DT11_25">25&#160;</span>Axaca huelis motlalis ica imojuanti pampa TOTECO Dios quinchihuilis ma momajmatica nochi tlacame huan ma inmechimacasica campa hueli inpanose, queja yajaya quiijtojtoc para quichihuas. </div>
<div class='p'>
<span class="verse" id="DT11_26">26&#160;</span>“Huajca ama nijtlali imoixtla tlatiochihuali o tlatelchihuali para xijtlapejpenica catlía inquinequij. 
<span class="verse" id="DT11_27">27&#160;</span>Pampa inquiselise hueyi tlatiochihuali intla inquineltocase nochi itlanahuatilhua TOTECO Dios tlen nimechnahuatijtoc ama. 
<span class="verse" id="DT11_28">28&#160;</span>Huan tlatelchihuali inquiselise intla inquintoquilise tiotzitzi tlen ama ax inquinixmatij. Inquiselise tlatelchihuali intla ax inquineltocase itlanahuatilhua o intla inquicahuase iojhui TOTECO Dios tlen nimechnextilijtoc. </div>
<div class='p'>
<span class="verse" id="DT11_29">29&#160;</span>“Quema imoTECO Dios ya inmechhuicatos ipan nopa tlali tlen inmoaxcatise, xijtlalica se tlatiochihuali ipan tepetl Gerizim huan se tlatelchihuali ipan tepetl Ebal. 
<span class="verse" id="DT11_30">30&#160;</span>Ni tepetini eltoc nepa sejcoyoc Jordán para campa temo tonati ipan inintlal nopa cananeos tlen itztoque ipan tlamayamitl iixmelac altepetl Gilgal tlen mocahua nechca nopa ahua cuatini campa itoca More. 
<span class="verse" id="DT11_31">31&#160;</span>Ama ya nechcatitoc para inapanose atemitl Jordán para inquitlanitij nopa cuali tlali tlen imoTECO Dios inmechmactilis. Huajca quema ya inquitlantose nopa tlali huan ya ipan initztose, 
<span class="verse" id="DT11_32">32&#160;</span>xijchihuaca nochi ni tlanahuatili tlen ama nimechmactilijtoc.  </div>
<div class='psalmlabel' id='DT12_0'> 12</div>
<div class='s'>Ma quihueyichihuaca TOTECO san ipan nopa yoyon tiopamitl </div>
<div class='p'>
<span class="verse" id="DT12_1">1&#160;</span>“Ya ni nochi nopa tlanahuatili huan leyes tlen monequi inquichihuase nochi imoyolis ipan nopa tlali tlen TOTECO ininDIOS imohuejcapan tatahua inmechmacas para inmoaxcatise. </div>
<div class='p'>
<span class="verse" id="DT12_2">2&#160;</span>“Monequi senquistoc xiquintlamiltica nochi nopa lugares campa nopa tlacame quinhueyichihuaj inintiotzitzi ipan nochi nopa altepetini tlen inquintlanise. Xijxolehuaca nopa lugares yonque eltoc ipan tepetini, o tlachiquiltipa o tlatzintla huejhueyi cuatini ica ininxihuiyo. 
<span class="verse" id="DT12_3">3&#160;</span>Xijmajcahuaca nochi tlaixpamitl, huan xijtlatlapatzaca nochi nopa tetini tlen quinitaj para tlatzejtzeloltique. Xijtlatica nochi tlaquetzali campa quihueyimatij nopa tiotzi Asera pampa tlahuel fiero tlen quinextía nopona. Xiquintlamiltica nochi nopa tlaixcopincayome tlen nochi sequinoc inintiotzitzi. Ma ax mocahua niyon se tlamantli tlen inmechilnamiquiltis para nopona tlahuelchihuayayaj. </div>
<div class='p'>
<span class="verse" id="DT12_4">4&#160;</span>“Ax hueli inquihueyichihuase imoTECO Dios ica tlacajcahualistli campa hueli queja nopa tlacame nopona quichihuaj. 
<span class="verse" id="DT12_5">5&#160;</span>San hueli inquihueyichihuase huan inquimacase tlacajcahualistli ipan itiopa campa yajaya mocahuas. Huan yajaya quitlachilis ipan nochi nopa tlaltini tlen nochi imofamilias quiselise huan quitlapejpenis canque quinequi ma mocahuas ichaj. Huan nopona huelis inyase para inquihueyichihuatij. 
<span class="verse" id="DT12_6">6&#160;</span>Nopona inquinhuicase tlapiyalime para tlacajcahualistli tlatlatili, huan imodiezmo, huan nochi nopa tlacajcahualistli tlen inquitlalanase huan inquihuisose iixtla para inquimacase. Huan nopona inquinhuicase ne sequinoc tlacajcahualistli tlen monequi quema inquitencahuilise TOTECO tlaque inquichihuase. Nojquiya nopona inquihuicase nopa tlacajcahualistli tlen inquimacase ica imopaquilis, huan nojquiya nopa tlacajcahualistli ipampa imoachtohui ejcahua tlen imohuacaxhua huan imoborregojhua. 
<span class="verse" id="DT12_7">7&#160;</span>Huan san nopona huelis inilhuichihuase ica imofamilias huan inquicuase nopa nacatl tlen imotlacajcahualis tlen inmechtocaros. San nopona campa ichaj imoTECO Dios huelis inpaquise ininhuaya imofamilias ica nopa pixquistli tlen quisqui tlen imotequi huan ipampa nochi más tlen yajaya ica inmechtiochijtoc. </div>
<div class='p'>
<span class="verse" id="DT12_8">8&#160;</span>“Nopona sesen tlacatl ayoc huelis quichihuas tlen ya quinequi queja inquichihuaj ama. Nopona monequi senquistoc inquitoquilise nochi ni tlanahuatili. 
<span class="verse" id="DT12_9">9&#160;</span>Ama aya inajsitij campa inmosiyajcahuase ipan nopa tlali tlen imoTECO Dios inmechmacas, 
<span class="verse" id="DT12_10">10&#160;</span>pero se tonal inquipanose ni atemitl Jordán huan ya inajsitij ipan nopa tlali tlen inmechmactilis huan initztose inmalacantoque tlen nochi imocualancaitacahua tlen achtohuiya inmechyahualohuayayaj. Yeca ayoc monequi inmajmatose. 
<span class="verse" id="DT12_11">11&#160;</span>Huajca ipan nopa tonali monequi inquinhuicase nochi tlacajcahualistli tlen nimechnahuatijtoc hasta nopa lugar tlen imoTECO Dios quitlapejpenis para ichaj. Inquinhuicase tlapiyalime para tlacajcahualistli tlatlatili, huan sequinoc tlacajcahualistli, huan imodiezmo, huan imotlacajcahualis tlahuisoli, huan nochi tlacajcahualistli tlen inquimacase quema inquitencahuilijtose TOTECO para inquichihuase se tlenijqui. 
<span class="verse" id="DT12_12">12&#160;</span>Huan nopona iixtla imoTECO Dios inilhuichihuase san sejco ica imoconehua huan imotequipanojcahua. Nojquiya xiquinnotzaca nopa levitame tlen itztose ipan imoaltepe, pampa inijuanti ax quiselise tlali para iniaxca queja imojuanti inquiselise. </div>
<div class='p'>
<span class="verse" id="DT12_13">13&#160;</span>“Pero ximomocuitlahuica para amo xiquintlatica tlapiyalime para TOTECO san campa hueli. 
<span class="verse" id="DT12_14">14&#160;</span>San huelis inquichihuase ipan nopa lugar tlen yajaya quitlapejpenis para ichaj ipan itlal se hueyi familia. Nopona huelis inquimacase tlacajcahualistli TOTECO huan inquichihuase nochi tlen nimechnahuatijtoc. </div>
<div class='p'>
<span class="verse" id="DT12_15">15&#160;</span>“Pero quena, huelis inquinmictise imotlapiyalhua campa imochajchaj ipan tlen hueli tonal para inquicuase ininnacayo. Xijcuaca nochi nopa nacatl tlen inquinequij queja TOTECO Dios inmechtiochijtos ica tlapiyalime. Huan nochi tlacame huelis quicuase nopa nacatl yonque tlapajpacme iixtla TOTECO queja quiijtohua tlanahuatili para totajtzitzi, o ax tlapajpacme queja hasta ama inquinmictiyayaj huan inquincuayayaj nochi tlamantli masame campa hueli. 
<span class="verse" id="DT12_16">16&#160;</span>San nopa estli ax huelis inquicuase. Monequi inquitoyahuase tlalchi queja elisquía san atl. </div>
<div class='p'>
<span class="verse" id="DT12_17">17&#160;</span>“Pero quema inajsitij ipan nopa tlali, ax huelis inquimictise, niyon ax huelis inquicuase se tlapiyali para se tlacajcahualistli nopona ipan imoaltepe o campa imochajchaj. Ax huelis inquicuase ipan imoaltepe nopa diezmo tlen imotrigo, o imoxocomeca iayo, o imoaceite pampa iaxca TOTECO. Niyon nopona ax huelis inquincuase nopa achtohui ehuani tlen imohuacaxhua, niyon imoborregojhua tlen elise se tlacajcahualistli para TOTECO. Amo xijcuaca nopona niyon se tlapiyali tlen inquiijtojque inquimacase TOTECO queja se tlacajcahualistli. Yonque elis se tlacajcahualistli pampa inquitencahuilijque TOTECO tlaque inquichihuase, o yonque se tlacajcahualistli tlen san ica imopaquilis inquimacase, o se tlacajcahualistli tlen inquihuisose iixtla para inquimacase. 
<span class="verse" id="DT12_18">18&#160;</span>Nochi ni tlacajcahualistli monequi xiquinmictica nechca tiopamitl iixtla imoTECO Dios campa yajaya quitlapejpenis para nopona quiquetzas ichaj. Nopona iixtla imoTECO Dios inquincuase ininhuaya imoconehua, imotlatequipanojcahua huan nopa levitame tlen ehuaj imoaltepe. Queja nopa san sejco huelis inpaquise ipampa itlajca nochi imotequi. 
<span class="verse" id="DT12_19">19&#160;</span>Nochi tonali ipan imoyolis ximomocuitlahuica para ax inquiilcahuase inquinmajmacase tlen inquipiyaj nopa levitame tlen imohuaya itztoque. </div>
<div class='p'>
<span class="verse" id="DT12_20">20&#160;</span>“Quema imoTECO Dios quihueyilis nopa tlali queja quiijto quichihuas huan inquinequise inquicuase nacatl, huan initztoque huejca tlen nopa tiopamitl huelis inquicuase ipan tlen hueli tonal 
<span class="verse" id="DT12_21">21&#160;</span>yonque huejca initztoque tlen nopa lugar tlen TOTECO Dios quitlapejpenis para ichaj. Huelis inquinmictise imohuacaxhua, o imoborregojhua tlen TOTECO inmechmacatos, huan huelis inquicuase tlen inquinequise nopona campa initztose queja nimechnahuatijtoc. 
<span class="verse" id="DT12_22">22&#160;</span>Quena, queja ipan nopa tonali huelis inquinmictise masame campa hueli huan tlen hueli tlacatl yonque tlapajpactic o ax tlapajpactic huelis quicuas, teipa inquipiyase caquihuili para inquicuase ininnacayo sequinoc tlapiyalime ipan nopa tlali intla huejca initztoque tlen campa tiopamitl. 
<span class="verse" id="DT12_23">23&#160;</span>Pero monequi xijpiyaca miyac tlamocuitlahuili para amo xijcuaca nopa estli, pampa nopa estli quihuica iyolis nopa tlapiyali. Huajca ax quinamiqui inquicuase iyolis se tlapiyali ica nopa nacatl. 
<span class="verse" id="DT12_24">24&#160;</span>Monequi inquitoyahuase ieso tlalchi huan ma yahui queja elisquía atl. 
<span class="verse" id="DT12_25">25&#160;</span>Amo xijcuaca estli para imojuanti huan imoconehua itztose cuali pampa inquichijtose tlen xitlahuac iixtla TOTECO. 
<span class="verse" id="DT12_26">26&#160;</span>Pero nopa tlamantli tlen inquiiyocatlalijtoque para nemactli o tlacajcahualistli para TOTECO, o tlen monequi inquimacase quema inquitlamiltise tlen inquitencahuilijtoque inquichihuase, nochi ya ni monequi inquinextise iixtla TOTECO ipan nopa lugar campa yajaya quitlapejpenijtos. 
<span class="verse" id="DT12_27">27&#160;</span>Huan san nopona ipan itlaixpa imoTECO Dios huelis inquitlatise nopa tlacajcahualistli tlatlatili. Huan nopa sequinoc tlacajcahualistli monequi inquitoyahuilise nopa estli ipan tlaixpamitl, pero nopa nacatl huelis inquicuase. </div>
<div class='p'>
<span class="verse" id="DT12_28">28&#160;</span>“Xijtlacaquilica cuali huan xijchihuaca nochi tlen nimechnahuatijtoc para queja nopa imojuanti huan imoconehua ica cuali initztose nochipa, pampa inquichijtose tlen quinamiqui huan tlen xitlahuac iixtla imoTECO Dios. </div>
<div class='s'>Ax quema ma quinhueyitlalica tiotzitzi </div>
<div class='p'>
<span class="verse" id="DT12_29">29&#160;</span>“Teipa imoTECO Dios quintzontlamiltis nochi nopa tlacame, huan inquiselise nopa tlali para imoaxca huan nopona initztose. 
<span class="verse" id="DT12_30">30&#160;</span>Quema ya panotos nochi ya nopa, amo ximomasiltica ica inintlalnamiquilis nopa tlacame tlen achtohuiya itztoyaj nopona huan TOTECO quintojtocac imoixpa. Amo ximoyolilhuilica: ‘¿Quejatza quichijque ne tlacame tlen itztoyaj nica achtohui para quinhueyichihuase inintiotzitzi?’ Amo ximoyolilhuica para nojquiya inquinequise inquinhueyichihuase. 
<span class="verse" id="DT12_31">31&#160;</span>Pampa nochi tlamantli tlen onpano fiero tlen imoTECO Dios ax quiijiyohuía huan ax quinequi quiitas, ya nopa tlen quichihuaj nopa tlacame tlen ama itztoque ipan nopa tlali para quinhueyichihuaj inintiotzitzi. Hasta quintlatíaj ininconehua ipan tlitl para quinmacase inintiotzitzi queja elisquía se tlacajcahualistli. </div>
<div class='p'>
<span class="verse" id="DT12_32">32&#160;</span>“Huajca monequi ximomocuitlahuica miyac para inquichihuase nochi tlen nimechnahuatijtoc. Amo xijquixtilica, niyon amo xijmiyaquilica nochi ni tlanahuatili.  </div>
<div class='psalmlabel' id='DT13_0'> 13</div>
<div class='s'>Ax quema xiquinhueyichihuaca tiotzitzi </div>
<div class='p'>
<span class="verse" id="DT13_1">1&#160;</span>“Teipa huelis monextis campa imojuanti se tlen quiijtos para yajaya se tiocamanalojquetl, o yajaya se tlachixquetl tlen tlachiya ipan temictli huan ipan tlanextili. 
<span class="verse" id="DT13_2">2&#160;</span>Huelis inmechyolmelahuas tlaque hualas achi nepa huan teipa nelía mochihuas tlen inmechpohuilijtoc. Pero intla nojquiya inmechilhuis: ‘Ma tiyaca huan ma tiquintoquilica nopa tiotzitzi tlen ax inquinixmatij, huan ma tiquinhueyichihuatij’, 
<span class="verse" id="DT13_3">3&#160;</span>amo xijneltoquilica. Pampa ica tlen quiijtohua nopa tiocamanalojquetl o se tlachixquetl, TOTECO Dios inmechyejyecohua para quimatis intla inquiicnelíaj ya ica nochi imoyolo huan ica nochi imoalma. 
<span class="verse" id="DT13_4">4&#160;</span>Monequi xijtoquilica san imoTECO Dios huan san ya xiquimacasica. Monequi xijchijtinemica itlanahuatil huan xijtlacaquilica tlen inmechilhuía. Monequi san ya xijhueyimatica huan ipan ya ximotlatzquilica. 
<span class="verse" id="DT13_5">5&#160;</span>Huan nopa tiocamanalojquetl o tlachixquetl monequi xijmictica pampa inmechilhui ximoajcomanaca ica imoTECO Dios tlen inmechmanahui campa intlatequipanohuayayaj san tlapic ipan tlali Egipto. Quinequiyaya inmechiyocatlalis tlen nopa ojtli tlen TOTECO inmechnahuatijtoc xijtoquilica. Huan intla inquimictise, huajca inquiquixtise tlen ax cuali tlen imojuanti. </div>
<div class='p'>
<span class="verse" id="DT13_6">6&#160;</span>“Monequi xijmictica tlen hueli tlacatl yonque se tlen inquiicnelíaj intla quinequi inmechcuapolos para inquihueyichihuase tlen hueli tiotzi. Huajca intla se moicni, o se moichpoca, o motelpoca, o mosihua tlen tiquicnelía, o se mohuampo tlen más nechca mitzixtacailhuis para cuali inquinhueyichihuase tiotzitzi tlen ta huan imohuejcapan tatahua ax inquinixmatiyayaj, monequi xijmictica. 
<span class="verse" id="DT13_7">7&#160;</span>Intla quiijtohua xijtoquilica inintiotzitzi tlacame tlen itztoque nechca, o huejca, o nica o nopona ipan nochi tlaltepactli; 
<span class="verse" id="DT13_8">8&#160;</span>amo xiquintlacaquilica. Amo xiquintoquilica nopa tiotzitzi, niyon amo xijtlasojtlaca nopa tlacatl. Monequi xijnextica tlamiyacapa tlen quiijtojtoc, 
<span class="verse" id="DT13_9">9&#160;</span>huan teipa monequi xijmictica. Ta achtohui monequi ximomatlalana ica ya quema nochi mosentilíaj para tijmajcahuilis nopa achtohui tetl, huan teipa nochi sequinoc tlacame nojquiya quichihuase. 
<span class="verse" id="DT13_10">10&#160;</span>Xijtepachoca hasta miquis, pampa yajaya quinequiyaya inmechiyocatlalis tlen TOTECO Dios tlen inmechquixti ipan tlali Egipto campa intlatequipanohuayayaj san tlapic. 
<span class="verse" id="DT13_11">11&#160;</span>Huan quej ni nochi sequinoc israelitame quimatise huan majmahuise huan axaca motemacas para nojquiya quichihuas se tlamantli fiero queja nopa. </div>
<div class='p'>
<span class="verse" id="DT13_12">12&#160;</span>“Huan quema imoTECO inmechmacatos nopa tlali, ya ni tlen inquichihuase intla inquicaquise para onca se altepetl 
<span class="verse" id="DT13_13">13&#160;</span>campa itztoque israelitame tlen ax cuajcualme huan tlen ax quineltocaj TOTECO. Intla inquicaquise para itztoque tlen quincuapolohuaj sequinoc tlen itztoque nopona huan quinnextilíaj ma quinhueyichihuaca tiotzitzi tlen ax inquinixmatij, 
<span class="verse" id="DT13_14">14&#160;</span>monequi xijtlatzintoca cuali campa hueli quejatza eltoc nopa tlamantli nopona. Huan intla nopona tlatlajco imojuanti melahuac eltoc se altepetl tlen tlacame tlen quichihuaj ni tlamantli tlen TOTECO ax quinequi quiitas, 
<span class="verse" id="DT13_15">15&#160;</span>monequi xiquinmictica ica machete nochi tlen itztoque ipan nopa altepetl ica nochi inintlapiyalhua huan xijtlamiltica nochi tlen nopona onca. 
<span class="verse" id="DT13_16">16&#160;</span>Teipa xijsentilica nochi tlen pajpatiyo tlen oncac ipan nopa altepetl huan xijtlalica tlajco tianquis. Huan xijtlatica huan nojquiya xijtlamitlatica nochi nopa altepetl queja se tlacajcahualistli tlatlatili para imoTECO Dios. Huan queja nopa, nopa altepetl mocahuas montonijtoc tetl tlaxolejtoc huan ayoc quema quicualchijchihuase. </div>
<div class='p'>
<span class="verse" id="DT13_17">17&#160;</span>“Amo ximoaxcatica tleno tlen eltoya ipan nopa altepetl. Nochi xijtzontlamiltica huan xijtlatica para TOTECO ax cualanis imohuaya queja quincualancaitayaya nopa tlacame ipan nopa altepetl. Huan queja nopa inmechtlasojtlas, huan inmechicnelis huan inmechchihuas ximomiyaquilica miyac queja quintencahuili imohuejcapan tatahua para quichihuas. 
<span class="verse" id="DT13_18">18&#160;</span>Huan ya nopa quichihuas pampa inquineltoquilijtose itlanahuatil imoTECO Dios, huan inquichijtose nochi nopa tlanahuatili tlen na nimechmacatoc ama, huan inquichijtose san tlen xitlahuac iixtla TOTECO.  </div>
<div class='psalmlabel' id='DT14_0'> 14</div>
<div class='p'>
<span class="verse" id="DT14_1">1&#160;</span>“Iniconehua TOTECO Dios, huajca amo xijchihuaca tlen sequinoc quichihuaj. Amo ximotequilica niyon se tlamantli ipan imotlacayohua queja quichihuaj para quinhueyitlalise inintiotzitzi, niyon amo xijhuatanica imocuaixtla quema se acajya miquis. 
<span class="verse" id="DT14_2">2&#160;</span>Initztoque tlacame tlen intlaiyocatlalilme para imoTECO Dios pampa yajaya inmechtlapejpenijtoc para iniaxcahua. Inmechtlapejpenijtoc tlen nochi sequinoc xinach tlacame ipan tlaltepactli para inelise se tlamantli tlacame tlen senquistoc ya iaxca. </div>
<div class='s'>Tlapiyalime tlapajpactique huan tlen ax tlapajpactique </div>
<div class='p'>
<span class="verse" id="DT14_3">3&#160;</span>“Amo xijcuaca niyon se tlapiyali tlen ax tlapajpactic iixtla TOTECO. </div>
<div class='p'>
<span class="verse" id="DT14_4">4&#160;</span>“Ya ni inintoca tlapiyalime tlen huelis inquincuase: torojme, borregojme, chivojme, 
<span class="verse" id="DT14_5">5&#160;</span>nochi tlamantli masame, huan nopa cuatitlan chivojme huan borregojme. </div>
<div class='p'>
<span class="verse" id="DT14_6">6&#160;</span>“Huelis inquincuase nochi nopa tlapiyalime tlen quicuajcuaj ompa inintlacualis huan nojquiya quipiyaj iniistihua maxaltic. 
<span class="verse" id="DT14_7">7&#160;</span>Pero ax huelis inquincuase tlapiyalime intla san quicuajcuaj ompa inintlacualis, pero ax maxaltic iniistihua, o maxaltic iniistihua, pero ax quicuajcuaj ompa inintlacualis. </div>
<div class='p'>“Huajca amo xiquincuaca camellos, cuatochime huan pesojme, pampa yonque quicuajcuaj inintlacualis ompa, ax maxaltic iniistihua. Nochi inijuanti mocahuaj ax tlapajpactique para imojuanti. </div>
<div class='p'>
<span class="verse" id="DT14_8">8&#160;</span>“Huan pitzome nojquiya ax tlapajpactique pampa yonque quipiyaj iniistihua maxaltic, ax quicuajcuaj ompa inintlacualis. Amo xijcuaca nacatl tlen ni tlapiyalime, niyon amo xiquitzquica inintlacayohua tlen mictoque. </div>
<div class='p'>
<span class="verse" id="DT14_9">9&#160;</span>“Ica tlapiyalime huan michime tlen itztoque ipan atl, san huelis inquincuase tlen quipiyaj ininpileltlapalhua huan nojquiya tlen quipiyaj inincacahuayo. 
<span class="verse" id="DT14_10">10&#160;</span>Pero nochi sequinoc monequi inquinitase para ax tlapajpactique. </div>
<div class='p'>
<span class="verse" id="DT14_11">11&#160;</span>“Huelis inquicuase nochi tlamantli totome tlen tlapajpactique. 
<span class="verse" id="DT14_12">12&#160;</span>Pero ax huelis inquicuase nopa tototl tlen itoca hueyi cuajtli, niyon tlen quitlapana omitl, niyon nopa tzopilotl tlen itztoc nechca atl. 
<span class="verse" id="DT14_13">13&#160;</span>Ax hueli inquicuase niyon se tlamantli tzopilotl, 
<span class="verse" id="DT14_14">14&#160;</span>niyon se tlamantli cacalotl, 
<span class="verse" id="DT14_15">15&#160;</span>niyon nopa huejcapantic cuatotoli avestruz, niyon nopa cuajtli tlen tlayohua, niyon nopa atototl tlen chipahuac. Ax hueli inquicuase niyon se tlamantli tlen cuajtli, 
<span class="verse" id="DT14_16">16&#160;</span>niyon nopa tololojtli, niyon nopa cuamojmojtli tlen hueyi, niyon nopa cuamojmojtli tlen ijcatoc iijhuiyo ipan itzonteco. 
<span class="verse" id="DT14_17">17&#160;</span>Amo xijcuaca nopa pelícano tlen patlani campa atl, niyon nopa cuajtli tlen quincua tlapiyalime mictoque, niyon nopa tototl yayahuic tlen quincua michime, 
<span class="verse" id="DT14_18">18&#160;</span>niyon nopa cigüeña, niyon nopa garza, niyon nopa atotome tlen quipiyaj ininmetz huehueyac, niyon nopa tzotzo. Nochi ya ni ax tlapajpactique huan ax hueli inquincuase. </div>
<div class='p'>
<span class="verse" id="DT14_19">19&#160;</span>“Nochi tlamantli sayolime tlen patlanij san sejco inquinitase para ax tlapajpactique huan ax huelis inquincuase. 
<span class="verse" id="DT14_20">20&#160;</span>Pero tlen quipiyaj inieltlapal queja chapoltzitzi hueli inquinitase para tlapajpactique, huan quena, huelis inquincuase. </div>
<div class='p'>
<span class="verse" id="DT14_21">21&#160;</span>“Amo xijcuaca niyon se tlapiyali tlen mijqui iselti, pampa initztoque intlacame tlen intlatzejtzeloltique para TOTECO Dios. Pero, quena, huelis inquinmacase o inquinamaquiltise nopa nacatl sequinoc tlali ehuani tlen itztoque imohuaya ipan imoaltepehua. Inijuanti quena, huelis quicuase. </div>
<div class='p'>“Amo xiquicxitica se pilchivojtzi ipan ilechi inana queja quichihuaj se tetlajchihuijquetl. </div>
<div class='s'>Quejatza ma temacaca inindiezmo </div>
<div class='p'>
<span class="verse" id="DT14_22">22&#160;</span>“Ximomocuitlahuica para sesen xihuitl xiquiyocatlalica para TOTECO nopa diezmo tlen quitocarohua tlen nochi tlen inquipixcase. 
<span class="verse" id="DT14_23">23&#160;</span>Huan quema ya inquimacatose TOTECO Dios imodiezmos tlen trigo, xocomeca atl, aceite, huan imoachtohui ejcahua tlen imohuacaxhua, imoborregojhua huan imochivojhua, huajca huelis inquicuase tlen inmechtocaros iixtla ya ipan nopa lugar tlen yajaya quitlapejpenis para quiquetzas ichaj para ipan itztos. Huan queja nopa inquimajtiyase inquiimacasise TOTECO Dios para nochipa. 
<span class="verse" id="DT14_24">24&#160;</span>Huan se tonal quema TOTECO Dios inmechtiochihuas huan inmechmacas tlali, intla imotlal mocahuas nelía huejca tlen nopa lugar campa yajaya quiquetzas ichaj, huelis ax huelis innejnemise huan inquihuicase nochi tlamantli huan tlapiyalime tlen mochihua imodiezmo. 
<span class="verse" id="DT14_25">25&#160;</span>Intla queja nopa eltoc, huajca huelis inquinamacase nopa diezmos tlen sesen tlamantli huan san nopa tomi inquihuicase campa TOTECO Dios quitlapejpenijtos para ichaj. 
<span class="verse" id="DT14_26">26&#160;</span>Huan quema inajsitij, huelis inquicohuase nochi tlen inmoilhuise más cuali. Huelis inquincohuase huacaxme, borregojme, xocomeca atl, o tlen hueli seyoc tlaili o tlamantli tlen inquinequise para huelis inquimacase. Huan nopona teipa huelis inilhuichihuase huan inpaquise iixtla imoTECO Dios san sejco ica nochi imochampoyohua. </div>
<div class='p'>
<span class="verse" id="DT14_27">27&#160;</span>“Pero ax quema xiquilcahuaca xiquinmajmacaca tlen inquipiyaj nopa levitame tlen itztoque ipan imoaltepehua pampa ax quiselijtoque inintlal queja imojuanti. </div>
<div class='p'>
<span class="verse" id="DT14_28">28&#160;</span>“Huan sese eyi xihuitl monequi xiquiyocatlalica imodiezmo tlen nochi pixquistli tlen nopa xihuitl huan xicajcocuica ipan imoaltepehua. 
<span class="verse" id="DT14_29">29&#160;</span>Huan ya nopa inquinmacase nopa levitame pampa inijuanti ax quiselijtoque tlali, o xiquinmacaca sequinoc tlali ehuani tlen ajsitoque imohuaya, o tlen icnotzitzi o cahual sihuame. Queja nopa inijuanti nojquiya huelis tlacuase hasta ixhuise. Huan intla queja nopa inquichihuase, imoTECO Dios inmechtiochihuas ipan nochi tlamantli tlen inquichihuase.  </div>
<div class='psalmlabel' id='DT15_0'> 15</div>
<div class='s'>Tlapojpolhuili tlen nochi tlahuiquililistli </div>
<div class='p'>
<span class="verse" id="DT15_1">1&#160;</span>“Sesen chicome xihuitl monequi xiquintlapojpolhuica israelitame tlen inmechtlahuiquilijtose, 
<span class="verse" id="DT15_2">2&#160;</span>huan quej ni inquichihuase. Intla sese israelita tlacatl quitlanejtijtoc ihuampo o iteixmatca se tlenijqui, quema ajsis nopa xihuitl, ma quitlapojpolhui ipampa tlen quitlanejtijtoc. Ax ma quichihualti ma quitlaxtlahui tlen quitlahuiquiliyaya intla yajaya se israelita tlen quitlahuiquilía pampa ya ajsico nopa xihuitl tlen TOTECO quiixtlalijtoc para tlapojpolhuili tlen nochi israelita tlahuiquilili. 
<span class="verse" id="DT15_3">3&#160;</span>Pero se sejcoyoc ejquetl tlen inmechtlahuiquilía, quena, noja hueli inquitlajtlanise ma inmechcuepili tlen inmechtlahuiquilía ipan nopa xihuitl. Pero intla elis se israelita tlen inmechtlahuiquilía, axtle. 
<span class="verse" id="DT15_4">4&#160;</span>Para queja nopa ax itztose teicneltzitzi ipan nopa tlali tlen inmoaxcatise, pampa imoTECO Dios nelía inmechtiochihuas miyac nopona, 
<span class="verse" id="DT15_5">5&#160;</span>intla inquineltocatiyase nochi nopa tlanahuatili tlen ama nimechmacatoc. 
<span class="verse" id="DT15_6">6&#160;</span>Quena, imoTECO Dios inmechtiochihuas queja quiijtojtoc quichihuas, huan yeca inquipiyase para inquintlanejtise sequinoc tlaltini, pero inisraelitame ax quema monequis inmotlanehuise. Huan inquinnahuatise miyac tlaltini huan inintlacajhua, pero niyon se sejcoyoc ejquetl ax huelis inmechnahuatis. </div>
<div class='p'>
<span class="verse" id="DT15_7">7&#160;</span>“Quema imoTECO Dios inmechmacas nopa tlali, intla itztose sequin imoisraelita icnihua nopona tlen nelía teicneltzitzi, amo ximochihuaca nel inyoltetique ica inijuanti. Niyon amo ximoitzcuinequica. 
<span class="verse" id="DT15_8">8&#160;</span>Xijtlapoca imoma huan ica paquilistli xiquintlanejtica nochi tlen monequi. 
<span class="verse" id="DT15_9">9&#160;</span>Huan ximomocuitlahuica para amo ximoilhuica para ax intetlanejtise pampa nechca para hualas nopa xihuitl chicome quema motlapojpolhuis nochi tlahuiquililistli. Intla queja nopa inmoilhuise huan inquinextise inixcualantoque ica seyoc israelita tlen mopantía ipan tlaohuijcayotl huan ax tleno inquitlanejtise, huajca xijpiyaca cuidado pampa yajaya huelis quinojnotzas TOTECO huan quipohuilis tlen inquichijtoque. Huan TOTECO quiijtos para intlajtlacolchijtoque. 
<span class="verse" id="DT15_10">10&#160;</span>Monequi nochipa intepalehuise ica paquilistli huan amo ximochihuaca initzcuime pampa intla inquichihuase ni tlanahuatili, imoTECO Dios inmechtiochihuas ipan nochi tlamantli tlen inpehuase inquichihuase. 
<span class="verse" id="DT15_11">11&#160;</span>Tlen teicneltzitzi nochipa itztose ipan tlaltepactli huan yeca nimechnahuatía, xijpiyaca hueyi imoyolo ininhuaya nochi tlen quipanoj tlaohuijcayotl ipan imotlal, huan xiquinpalehuica miyac. </div>
<div class='s'>Xihuitl para quinmajcahuase tlatequipanohuani </div>
<div class='p'>
<span class="verse" id="DT15_12">12&#160;</span>“Intla se israelita tlacatl o sihuatl mochihuas teicneltzi hasta monamacas ica ta para elis moaxca para mitztequipanos san tlapic, san huelis mitztequipanos chicuase xihuitl. Huan ipan xihuitl chicome tlen itequi, monequi tijmajcahuas para ayoc elis moaxca. 
<span class="verse" id="DT15_13">13&#160;</span>Huan quema tijmajcahuas, amo xijcahuili ma yahui san ima. 
<span class="verse" id="DT15_14">14&#160;</span>Monequi xijmaca sequin motlapiyalhua huan se parte tlen motrigo huan moxocomeca iayo tlen cuali. Quena, xijmaca tlen nochi tlen TOTECO ica mitztiochijtoc huan mitzmacatoc. 
<span class="verse" id="DT15_15">15&#160;</span>Amo xiquilcahuaca para imojuanti nojquiya intlatequipanohuayayaj san tlapic ipan tlali Egipto huan TOTECO Dios inmechmaquixti, huan yeca nimechmaca ni tlanahuatili. </div>
<div class='p'>
<span class="verse" id="DT15_16">16&#160;</span>“Huan intla se moisraelita tequipanojca quiijtohua ax quinequi mitzcahuas pampa mitzicnelía huan quipactía mochaj huan quiita para cuali tijmocuitlahuía, ya ni tlen tijchihuas. 
<span class="verse" id="DT15_17">17&#160;</span>Xijcui se hueyi huitzmalotl huan xijnechcahuilti campa puerta huan tijcoyonilis inacas ipan puerta, huan queja nopa yajaya mocahuas motequipanojca para nochipa. Nojquiya san se hueli tijchihuas ica mosihua tequipanojca tlen quinequis mocahuas mohuaya. 
<span class="verse" id="DT15_18">18&#160;</span>Pero quema ajsis tonali para tijmajcahuas se motequipanojca huan nelía quistehuas, amo ximoilhui para ax cuali pampa monequi tijmajcahuas. Xiquilnamiqui para ipan nopa chicuase xihuitl mitztequipanojtoque cuali huan itequi ipati eliyaya ompa tlen itequi tlen hueli tequipanojquetl tlatequipanojquetl. Huan nojquiya moTECO Dios mitztiochihuas ipan nochi tlamantli tlen tijchihuas pampa tijmajcajqui ica cuali queja mitznahuatijtoc xijchihua. </div>
<div class='s'>Iaxca TOTECO nochi achtohui ejca tlapiyalime </div>
<div class='p'>
<span class="verse" id="DT15_19">19&#160;</span>“Nochi nopa oquichme tlen achtohui tlacatij ipan imohuacaxhua o imoborregojhua, monequi xiquiniyocaquixtica para TOTECO Dios. </div>
<div class='p'>“Amo xijtequipanoltica nopa toro tlen achtohui ehuas tlen imohuacaxhua, niyon amo xijximaca nopa achtohui ejca borrego. 
<span class="verse" id="DT15_20">20&#160;</span>Pampa monequi sesen xihuitl inquinmictise nopa achtohui ehuani para se tlacajcahualistli huan inquincuase ica imochampoyohua iixtla TOTECO Dios ipan nopa lugar tlen yajaya quitlapejpenijtos para quiquetzas ichaj. 
<span class="verse" id="DT15_21">21&#160;</span>Pero intla se achtohui ejca tlapiyali quipiya se tlenijqui tlen ax cuali, ax huelis inquimacase TOTECO Dios queja se tlacajcahualistli. Amo xijmacaca se tlapiyali tlen metzcuachotic, o huelis ax tlachiya, o quipiya seyoc tlamantli. 
<span class="verse" id="DT15_22">22&#160;</span>Pero nopa tlapiyalime, quena, huelis teipa inquincuase ica imochampoyohua nopona campa initztoque. Huan tlen hueli tlacatl hueli quicuas, yonque tlapajpactic o axtle, queja ama, nochi hueli quicuase se masatl. 
<span class="verse" id="DT15_23">23&#160;</span>Pero amo xijcuaca ieso. San xijtoyahuaca tlalchi queja elisquía atl.  </div>
<div class='psalmlabel' id='DT16_0'> 16</div>
<div class='s'>Nopa ilhuime ipan sesen xihuitl </div>
<div class='p'>
<span class="verse" id="DT16_1">1&#160;</span>“Quema ajsis nopa metztli Abib ipan toisraelita calendario quema quiixtlalijtoc para nopa ilhuitl tlen itoca Pascua [16:1 Quemantzi huetzi ipan marzo huan quemantzi ipan abril ipan tocalendario tlen ama.], monequi temachtli xiquilnamiquica nopa ilhuitl pampa ipan nopa metztli imoTECO Dios inmechquixti ipan tlali Egipto ica tlayohua. </div>
<div class='p'>
<span class="verse" id="DT16_2">2&#160;</span>“Huan ipan nopa Pascua ilhuitl inquitencahuase iixtla imoTECO Dios tlacajcahualistli tlatlatili tlen huacaxme huan borregojme. Huan xijmacaca ipan nopa lugar tlen yajaya quitlapejpenijtos para nopona moquetzas ichaj. 
<span class="verse" id="DT16_3">3&#160;</span>Quema intemacase se tlapiyali para se tlacajcahualistli huan teipa inquicuase, monequi xijcuaca ica pantzi tlen ax quipiya tlasonejcayotl. Huan para chicome tonali inquicuase pantzi tlen ax quipiya tlasonejcayotl, pampa nopa pantzi inmechilnamiquiltis tlen tlaijiyohuilistli. Huajca xiquilnamiquica nopa tonal para nochi imoyolis quema inmoisihuiltijque miyac para nimantzi inquistehuase ipan tlali Egipto huan ax oncac se tlalochtli para mosonehuas imopantzi. 
<span class="verse" id="DT16_4">4&#160;</span>Huan para nopa chicome tonali ax oncas niyon pilquentzi tlasonejcayotl ipan nochi imotlal. Nojquiya monequi nimantzi xijcuaca inacayo nopa tlapiyali tlen inquimacatoque TOTECO para tlacajcahualistli ipan nopa achtohui tiotlac. Huan niyon quentzi nopa nacatl ax ma mocahuas para hualmostla ijnaloc. </div>
<div class='p'>
<span class="verse" id="DT16_5">5&#160;</span>“Amo xijmictica nopa tlapiyali para Pascua, niyon xijcuaca ipan tlen hueli altepetl tlen TOTECO Dios inmechmacas. 
<span class="verse" id="DT16_6">6&#160;</span>San huelis inquichihuase ipan nopa lugar tlen yajaya quitlapejpenijtos para nopona ma mocahuas ichaj. Huan monequi xijmictica ica tiotlac quema ya temoc tonati, pampa ipan nopa hora intlacuajtejque ipan tlali Egipto. 
<span class="verse" id="DT16_7">7&#160;</span>Huan inacayo nopa tlapiyali tlen inquimactilíaj TOTECO monequi xiquicxitica huan xijcuaca campa imoTECO Dios quitlapejpenis para ichaj, huan hualmostla ica ijnaloc inmocuepase para imochajchaj. 
<span class="verse" id="DT16_8">8&#160;</span>Huan ipan nochi nopa chicuase tonali tlen nopa ilhuitl inquicuase pantzi tlen ax quipiya tlasonejcayotl. Huan ipan chicome tonali nochi imojuanti inquichihuase se tlasentililistli para inquihueyichihuase imoTECO Dios huan ipan nopa tonal ax inquichihuase niyon se tlamantli tequitl. </div>
<div class='s'>Nopa ilhuitl tlen samanos </div>
<div class='p'>
<span class="verse" id="DT16_9">9&#160;</span>“Quema panotos chicome samanos tlen quema pejque inquipixcaj trigo, 
<span class="verse" id="DT16_10">10&#160;</span>inquichihuase nopa ilhuitl tlen samanos para inquitlepanitase imoTECO Dios huan inquimacase TOTECO nopa tlacajcahualistli tlen ipan imoyolo quisa xijmacaca. Xijmacaca queja imiyaca TOTECO inmechtiochijtos. 
<span class="verse" id="DT16_11">11&#160;</span>Huan inilhuichihuase huan inpaquise nopona iixtla imoTECO Dios ipan nopa lugar tlen yajaya quitlapejpenijtos para nopona quiquetzas ichaj. Huan inyase nopona san sejco ica imoconehua, huan imotequipanojcahua, huan ininhuaya nopa levitame, nopa sequinoc tlali ehuani, nopa icnotzitzi huan nopa cahual sihuame tlen itztose ipan imoaltepe. 
<span class="verse" id="DT16_12">12&#160;</span>Huan san sejco inquiilnamiquise para ineltoyaj intlatequipanohuani ipan tlali Egipto. Huajca monequi xijchihuaca nochi ni tlanahuatili. </div>
<div class='s'>Nopa ilhuitl quema mochihuaj Pilxajcaltzitzi </div>
<div class='p'>
<span class="verse" id="DT16_13">13&#160;</span>“Huan sampa quema ya intlantose inquipixcaj trigo huan intlantose inquipatzcase imoxocomeca itlajca, inquichihuase seyoc ilhuitl para chicome tonati huan nopa ilhuitl inquitocajtise ilhuitl quema mochihuaj Pilxajcaltzitzi. 
<span class="verse" id="DT16_14">14&#160;</span>Ipan nopa ilhuitl nojquiya xipaquica ica imoconehua, huan imotequipanojcahua, huan ininhuaya nopa levitame, nopa sejcoyoc ehuani, nopa icnotzitzi huan nopa cahualme tlen itztose ipan imoaltepe. </div>
<div class='p'>
<span class="verse" id="DT16_15">15&#160;</span>“Para chicome tonali inilhuichihuase huan inpaquise iixtla imoTECO Dios nopona campa yajaya quitlapejpenijtos, pampa imoTECO Dios inmechtiochihuas miyac ica miyac pixquistli ipampa nochi imotequi tlen inquichihuase. Huajca teipa monequi inpaquise san sejco ica hueyi paquilistli. </div>
<div class='p'>
<span class="verse" id="DT16_16">16&#160;</span>“Huajca queja nimechilhuijtoc nica nochi tlaca israelitame monequi monextise expa ipan se xihuitl iixtla imoTECO Dios campa yajaya quitlapejpenijtos para quipiyas ichaj. Inmonextise ipan nopa Pascua ilhuitl, ipan nopa ilhuitl tlen samanos, huan ipan nopa ilhuitl quema mochihuaj pilxajcaltzitzi. Huan amo ximonextica san imoma, 
<span class="verse" id="DT16_17">17&#160;</span>monequi sesen ma quihuicas itlacajcahualis para temacas queja imiyaca TOTECO Dios quitiochijtoc. </div>
<div class='s'>Quejatza jueces tetlajtolsencahuase </div>
<div class='p'>
<span class="verse" id="DT16_18">18&#160;</span>“Xiquintequitlalica jueces huan tequihuejme ipan sesen altepetl ipan nopa tlali tlen imoTECO Dios inmechmacas para elis iaxca sesen hueyi familia. Huan inijuanti ma quintlajtolsencahuase tlacame queja quinamiqui. 
<span class="verse" id="DT16_19">19&#160;</span>Huan nopa jueces ma amo tlacajcayahuaca quema tetlajtolsencahuaj, niyon ma amo techicoicnelise. Ma ax mocahuase para se quinmacas se tlenijqui para quiixtzacuase tlen nopa juez ya quimati para melahuac o para quipatlase inintlajtol tlacame tlen xitlahuaque. </div>
<div class='p'>
<span class="verse" id="DT16_20">20&#160;</span>“Ica nochi imoyolo xijtemoca nopa tetlajtolsencahualistli tlen nelía xitlahuac, huan san ya nopa xijtoquilica para huelis noja initztose huan inmoaxcatise nopa tlali tlen imoTECO Dios inmechmacas. </div>
<div class='p'>
<span class="verse" id="DT16_21">21&#160;</span>“Amo xijquetzaca se tlaquetzali para nopa tiotzi Asera pampa tlahuel fiero. Niyon se cuahuitl quej ni ax hueli moquetzas nechca itlaixpa TOTECO Dios. 
<span class="verse" id="DT16_22">22&#160;</span>Niyon ax quema xiquinquetzaca tetini tlatectli para inquinhueyimatise pampa ya nopa imoTECO Dios ax quinequi quiitas.  </div>
<div class='psalmlabel' id='DT17_0'> 17</div>
<div class='s'>Xijmacaca TOTECO tlacajcahualistli tlen cuali </div>
<div class='p'>
<span class="verse" id="DT17_1">1&#160;</span>“Amo xijmactilica imoTECO Dios se toro, niyon se borrego tlen mococohua, o tlen quipolohua se tlenijqui, o quipiya se tlenijqui tlen ax cuali. Pampa TOTECO Dios ax quinequi quiitas se tlacajcahualistli queja nopa. </div>
<div class='p'>
<span class="verse" id="DT17_2">2&#160;</span>“Quema initztose ipan nopa altepetini tlen imoTECO Dios inmechmacas, huelis inquicaquise para se tlacatl o se sihuatl quipinahualtía TOTECO huan quiixpano nopa tlajtolsencahuali. 
<span class="verse" id="DT17_3">3&#160;</span>Huelis quihueyichihua se tiotzi o huelis inquicaquise para nopa tlacatl quihueyichihua tonati, o metztli o sitlalime tlen nimechnahuatijtoc amo xijhueyichihuaca. 
<span class="verse" id="DT17_4">4&#160;</span>Quema inquicaquise para queja nopa se quichihua, monequi xitlatzintocaca cuali campa hueli tlen nopa tlamantli, huan intla inquimatise para nelía temachtli panotoc nopa tlamantli tlen TOTECO ax quinequi quiitas campa inisraelitame, 
<span class="verse" id="DT17_5">5&#160;</span>huajca monequi xijhuicaca nopa tlacatl tlen quichijtoc tlen ax cuali hasta campa intetlajtolsencahuaj. Huan nopona xijtepachoca hasta miquis. </div>
<div class='p'>
<span class="verse" id="DT17_6">6&#160;</span>“Monequi itztose ome o eyi tlacame tlen tlatestigojquetzase para quiitztoque quema quichihua tlen fiero para se juez huelis quiijtos ma miqui. Axaca hueli inquimictise intla san se tlacatl tlatestigojquetzas para quichijtoc tlen ax cuali. 
<span class="verse" id="DT17_7">7&#160;</span>Huan quema monequi intemictise, inijuanti tlen tlatestigojquetzque para quichijqui tlen ax cuali achtohui quimajcahuilise tetl. Huan teipa nochi tlacame tlen itztose ipan nopa altepetl, nojquiya ya nopa quichihuase. Huan queja nopa tlamis nochi tlen ax cuali tlen onca ipan nopa altepetl. </div>
<div class='p'>
<span class="verse" id="DT17_8">8&#160;</span>“Quemantzi monequi intequihuejme inquisencahuase se cuesoli tlen más ohui, huan ohui inquimatise tlen melahuac. Huelis acajya temicti, o huelis onca se hueyi cualantli, o huelis ome motehuiyayaj. Ipan tlen hueli tlamantli tlen pano ipan imoaltepe, intla ohui inquimatise tlen melahuac, huajca xiyaca campa TOTECO Dios quitlapejpenijtoc para quiquetzas ichaj. 
<span class="verse" id="DT17_9">9&#160;</span>Huan nopona xiquinpohuilica nopa levita totajtzitzi o nopa juez tlen nopona tequiti. Huan xiquinilhuica tlaque cuesoli inquipiyaj. Huan inijuanti quitlajtolsencahuase queja quinamiqui, huan inmechilhuise tlaque monequi inquichihuase. 
<span class="verse" id="DT17_10">10&#160;</span>Huan intequihuejme, monequi inquichihuase san se queja inmechnahuatise xijchihuaca tlen quihuicaj tequitl nopona campa TOTECO quitlapejpenijtos para itztos. Ax tleno más xijchihuaca. 
<span class="verse" id="DT17_11">11&#160;</span>Senquistoc xijtoquilica nopa tlanahuatili tlen inmechmachtise huan xijchihuaca nochi inintlajtol. Amo xijpatlaca niyon quentzi. 
<span class="verse" id="DT17_12">12&#160;</span>Huan intla se tlacatl yahui huan quitlajtlaniti consejo se juez o se totajtzi tlen quitequipanohua TOTECO huan teipa pampa mohueyimati ax quineltocas tlen nopa juez o nopa totajtzi quiilhui, monequi miquis. Queja nopa inquitzontlamiltise tlaixpanoli tlen onca campa inisraelitame. 
<span class="verse" id="DT17_13">13&#160;</span>Pampa nochi tlacame quimatise tlen panotoc huan majmahuise para tlaixpanose. </div>
<div class='s'>Quejatza ma nejnemi se israelita tlanahuatijquetl </div>
<div class='p'>
<span class="verse" id="DT17_14">14&#160;</span>“Quema inajsitose ipan nopa tlali tlen imoTECO Dios inmechmacas, huan ya inmoaxcatijtose huan nopona initztose, huelis inquinequise se tlanahuatijquetl. Huelis inquiijtose: ‘Tijnequij tijpiyase se tlanahuatijquetl tlen technahuatis queja quipiyaj sequinoc tlacame tlen itztoque ipan ni tlaltini tonechca.’ 
<span class="verse" id="DT17_15">15&#160;</span>Huajca monequi xijtequitlalica para tlanahuatijquetl nopa tlacatl tlen TOTECO Dios quitlapejpenis. Monequi xijtlalica se israelita huan ax se tlen sejcoyoc ehua. 
<span class="verse" id="DT17_16">16&#160;</span>Pero ax quinamiqui para nopa tlanahuatijquetl quinmiyaquilis icahuayojhua, niyon para quintitlanis tlacame ma itztotij ipan tlali Egipto para quinmiyaquilis icahuayojhua nopona, pampa TOTECO inmechilhuijtoc para ayoc quema ximocuepaca tlali Egipto. Queja nopa quiijtohua. 
<span class="verse" id="DT17_17">17&#160;</span>Ax quinamiqui para se tlanahuatijquetl ma quinpiyas miyac sihuame pampa quiquixtise tlen iojhui TOTECO. Huan ax cuali para quipiyas miyac oro o plata. </div>
<div class='p'>
<span class="verse" id="DT17_18">18&#160;</span>“Huan quema nopa tlanahuatijquetl quiselis itequi para tlanahuatis, monequi yajaya iselti quiijcuilos ni tlamachtilme ipan se amatl para quipixtos. Ma quiijcuilo iniixtla nopa levita totajtzitzi. 
<span class="verse" id="DT17_19">19&#160;</span>Huan nopa amatlajcuiloli ica nochi ni tlanahuatili monequi nopa tlanahuatijquetl nochipa quipiyas imaco. Monequi quipohuas mojmostla para nochi iyolis para quimatis quejatza quitlepanitas TOTECO Dios huan quejatza quichijtinemis nochi tlajtoli tlen quiijtohua ni tlamachtili. 
<span class="verse" id="DT17_20">20&#160;</span>Queja nopa ax moilhuis yajaya más hueyi que sequinoc itlacajhua huan ax moiyocaquixtis tlen nochi ni tlanahuatili. Huan queja nopa yajaya ica nochi iixhuihua huejcahuase para tlanahuatise ipan tlali Israel.  </div>
<div class='psalmlabel' id='DT18_0'> 18</div>
<div class='s'>Tlen quiselise nopa levita totajtzitzi </div>
<div class='p'>
<span class="verse" id="DT18_1">1&#160;</span>“Nopa levita totajtzitzi huan nochi sequinoc levitame, ax quiselise tlali queja sequinoc inisraelitame inquiselise. Monequi quicuase tlen nopa tlacajcahualistli tlen tlacame quimactilíaj TOTECO ipan tlitl. Quena, panose ica nopa diezmos tlen quiselise. 
<span class="verse" id="DT18_2">2&#160;</span>Ax quiselise niyon se tlali queja ne sequinoc inisraelitame inquiselise, pampa inijuanti quiselise TOTECO para iniaxca huan ax tlali. Queja nopa yajaya quiijtojtoc. </div>
<div class='p'>
<span class="verse" id="DT18_3">3&#160;</span>“Huan quema tlacame quihualicaj tlacajcahualistli para quimactilise TOTECO, huelis se toro o se borrego, nopa totajtzitzi monequi quiselise iajcol, icamachal huan tlen onca iijtico nopa tlapiyali. 
<span class="verse" id="DT18_4">4&#160;</span>Nojquiya monequi quiselise nopa achtohui pixquistli tlen trigo, xocomeca atl huan aceite, huan nopa achtohui iniijhuiyo imoborregojhua quema inquinximase. 
<span class="verse" id="DT18_5">5&#160;</span>Pampa imoTECO Dios quintlapejpenijtoc nopa levitame tlen nochi sequinoc huejhueyi familias para inijuanti huan ininteipa ixhuihua para nochipa san ya ma quitequipanoca. </div>
<div class='p'>
<span class="verse" id="DT18_6">6&#160;</span>“Intla teipa tlen hueli levita tlen mocahua para itztos ipan tlen hueli tlen imoaltepehua ipan tlali Israel, quinequi quisas huan yas ipan seyoc altepetl campa TOTECO quitlapejpenijtos para ichaj, 
<span class="verse" id="DT18_7">7&#160;</span>yajaya huelis tequitis para TOTECO Dios queja sequinoc ilevita icnihua tlen quitequipanohuaj TOTECO nopona. 
<span class="verse" id="DT18_8">8&#160;</span>Yajaya hueli quiselis san se imiyaca tlacualistli queja ne sequinoc quiselíaj huan ya nopa elis iyoca tlen quiselis quema miquis itata. </div>
<div class='s'>Ma ax quintoquilica nopa tlali ehuani </div>
<div class='p'>
<span class="verse" id="DT18_9">9&#160;</span>“Quema ya inajsitose ipan nopa tlali tlen imoTECO Dios inmechmactilis para imoaxca, ax quema xijchihuaca queja nopa tlacame tlen nopona itztoque quichihuaj. 
<span class="verse" id="DT18_10">10&#160;</span>Ax quema xijtencahuaca se imocone para tlacajcahualistli, niyon amo xijchihuaca se imocone ma pano ipan tlitl. Ax quema xiyaca ica se tlen tetonalita, o tlen teilhuía tlen oncas teipa, o tlen tlamati, niyon ica se tlen tetlajchihuía. 
<span class="verse" id="DT18_11">11&#160;</span>Ax quema xiyaca ica se tlen tehuihuichihua, niyon tlen tequiti ica magia, niyon tlen quinnojnotza ajacame o tlen mictoque. 
<span class="verse" id="DT18_12">12&#160;</span>TOTECO Dios tlahuel quincualancaita tlen quichihuaj nochi ni tlamantli, niyon ax quinequi quinitas. Huan yajaya quintojtocas nopa tlacame imoixtla ipan nopa tlali pampa inijuanti quichihuaj nochi ni tlamantli tlen fiero. 
<span class="verse" id="DT18_13">13&#160;</span>Monequi imojuanti xiitztoca senquistoc xitlahuac iixtla TOTECO. 
<span class="verse" id="DT18_14">14&#160;</span>Nopa tlacame ipan nopa tlali tlen inmoaxcatise quintlacaquilíaj tlen tetlajchihuíaj huan tetonalitaj, pero ica imojuanti, imoTECO Dios ax inmechcahuilis xijchihuaca ya nopa. </div>
<div class='s'>Nopa tiocamanalojquetl tlen teipa hualas </div>
<div class='p'>
<span class="verse" id="DT18_15">15&#160;</span>“TOTECO Dios quichihuas para ma quisa tlen campa imojuanti seyoc tiocamanalojquetl queja na huan yajaya, quena, monequi inquitlacaquilise. 
<span class="verse" id="DT18_16">16&#160;</span>Ya nopa tlen inquitlajtlanijque TOTECO Dios huejcajquiya ipan tepetl Sinaí, ipan nopa tonal quema nochi inmosentilijque nopona iixpa, pampa inquiijtojque: ‘Ayoc tijnequij tijcaquise itos TOTECO Dios, niyon ayoc tijnequij tiquitase nopa hueyi tlitl, pampa timajmahuij para timiquise.’ Queja nopa inquiijtojque. </div>
<div class='p'>
<span class="verse" id="DT18_17">17&#160;</span>“Huajca TOTECO nechilhui: ‘Cuali tlen quiijtojtoque nopa tlacame. 
<span class="verse" id="DT18_18">18&#160;</span>Na nijchihuas ma quisa ipan ininteixmatcahua se tiocamanalojquetl queja ta. Huan niquilhuis notlajtol tlen yajaya quinilhuiti nopa tlacame. Huan yajaya quinpohuilis tlen nijnahuatis. 
<span class="verse" id="DT18_19">19&#160;</span>Huan tlen hueli tlacatl tlen ax quicaquis notlajtol tlen nopa tiocamanalojquetl quiijtos nopampa na, na nijtlatzacuiltis. 
<span class="verse" id="DT18_20">20&#160;</span>Huan intla nopa tiocamanalojquetl mohueyimatis huan quiijtos tlajtoli tlen na ax nijmacatoc o intla camatis ica inintequiticayo tiotzitzi, huajca monequi miquis.’ 
<span class="verse" id="DT18_21">21&#160;</span>Huelis imojuanti inmoilhuise: ‘¿Huan quejatza tijmatise tlen quiijtohua ax ya tlen TOTECO quinahuatijtoc?’ 
<span class="verse" id="DT18_22">22&#160;</span>Quej ni inquimatise. Intla se tlacatl quiijtohua camati ica notequiticayo na niimoTECO huan inmechilhuis tlen panos teipa, huan ax mochihuas, huajca ax nijmacatoc nopa tlajtoli tlen quiijto. Yajaya san camatqui tlen ya iselti itlalnamiquilis pampa mohueyimatqui. Huajca amo xiquimacasica ya.  </div>
<div class='psalmlabel' id='DT19_0'> 19</div>
<div class='s'>Altepetini campa hueli momanahuise </div>
<div class='p'>
<span class="verse" id="DT19_1">1&#160;</span>“Quema imoTECO Dios ya quintzontlamiltijtos nopa tlacame ipan nopa tlali huan inmoaxcatijtose inialtepehua huan ininchajchaj, 
<span class="verse" id="DT19_2">2&#160;</span>monequi inquiniyocatlalise eyi altepetini ipan nopa tlali tlen TOTECO Dios teipa inmechmacas para inmoaxcatise. 
<span class="verse" id="DT19_3">3&#160;</span>Xijxejxeloca nopa tlali ica eyi partes, huan ipan sesen parte xiquiyocacahuaca se altepetl para imojuanti campa se tlacatl hueli mochololtis intla quimictis seyoc yonque ax quinequiyaya. Huan monequi inquimocuitlahuise cuali nochi nopa ojtli tlen onajsi ipan nopa altepetini. </div>
<div class='p'>
<span class="verse" id="DT19_4">4&#160;</span>“Huan se tlen temictijtoc huelis mochololtis huan mocahuas nepa huan quimanahuis iyolis intla quinextis para ax quinequiyaya temictis huan ax panoc pampa quicualancaitayaya nopa tlacatl. 
<span class="verse" id="DT19_5">5&#160;</span>Intla ome tlacame yahuij cuatzontequitij campa onca huejhueyi cuahuitl huan nepa se copinis ihacha huan quiajsis ihuampo, huajca tlen temicti huelis mochololtis ipan tlen hueli tlen nopa eyi altepetini huan queja nopa quimanahuis iyolis. 
<span class="verse" id="DT19_6">6&#160;</span>Pero intla tlahuel huejca mocahua nopa altepetl campa hueli momanahuis, huelis iteixmatca nopa mijcatzi quipantis huan quimictis ipan ojtli yonque ax quinamiqui para miquisquía, pampa ax quimicti nopa tlacatl pampa quicualancaitayaya. 
<span class="verse" id="DT19_7">7&#160;</span>Huajca yeca nimechnahuatía xiquiyocatlalica eyi altepetini para imojuanti inquintequihuise. </div>
<div class='p'>
<span class="verse" id="DT19_8-9">8-9&#160;</span>“Huan intla ica cuidado inquitoquilise nochi ni tlanahuatili tlen nimechmaca ama, huan inquiicnelise imoTECO Dios, huan nochipa innejnemise ipan iojhui, huajca imoTECO Dios más quihueyilis imotlal. Quena, yajaya inmechmacas nochi nopa tlali tlen quintencahuilijtoc imohuejcapan tatahua para inmechmacas. Huan quema ya nopa panos, huajca monequi inquiiyocaquixtise seyoc eyi altepetini campa momanahuise tlacame iyoca tlen nopa eyi tlen ya inquipixtose. 
<span class="verse" id="DT19_10">10&#160;</span>Huan quej ni ax inquitoyahuase ieso se tlacatl ipan nopa tlali tlen imoTECO Dios inmechmactilía intla ax quinamiqui para miquis. Huan queja nopa ax huetzis ipan imojuanti se tlatzacuiltili tlen se miquistli. </div>
<div class='p'>
<span class="verse" id="DT19_11">11&#160;</span>“Pero intla se tlacatl quicualancaita seyoc, huan quiojchiya campa yahui para quimictis, huan teipa yas ipan se tlen ni altepetini campa hueli momanahuis, 
<span class="verse" id="DT19_12">12&#160;</span>monequi nopa huehue tlacame tlen nopa altepetl quintitlanise tlacame para quicuitij tlen nopa altepetl campa hueli momanahuis. Huan monequi ma quimactilica se iteixmatca tlen más nechca nopa mijcatzi para ma quimicti. 
<span class="verse" id="DT19_13">13&#160;</span>Amo xijtlasojtlaca tlen temictijtoc. Xiquinquixtica ipan israelitame tlen quitoyahuaj inieso tlacame tlen ax tleno quichijtoque. Queja nopa nochi elis cuali campa initztose. </div>
<div class='p'>
<span class="verse" id="DT19_14">14&#160;</span>“Ipan nopa tlali tlen TOTECO Dios inmechmacas, monequi inquitlepanitase nepamitl. Ax quema xiquijcuenica tetini tlen quinextía se nepamitl tlen quitlalijque imohuejcapan tatahua. </div>
<div class='s'>Istlacatijca tiocamanalohuani </div>
<div class='p'>
<span class="verse" id="DT19_15">15&#160;</span>“Ax quema xijtlajtlacolmacaca se tlacatl ica tlen hueli tlaixpanoli intla san setzi tlacatl tlatestigojquetza para quichijtoc. Nochipa monequi ome o eyi testigos tlen san se quiijtohuaj para quejatza tlaixpanotoc. </div>
<div class='p'>
<span class="verse" id="DT19_16">16&#160;</span>“Intla se tlacatl tlen fiero itlalnamiquilis monextis queja se testigo huan quiistlacahuis seyoc, huan quiijtos tlaixpanotoc, 
<span class="verse" id="DT19_17">17&#160;</span>huajca nopa ome tlacame monequi monextise iixtla TOTECO. Huan iniixtla nopa totajtzitzi huan nopa jueces tlen quipiyase tequihuejcayotl ipan nopa tonali. 
<span class="verse" id="DT19_18">18&#160;</span>Huan nopa jueces quitemose ica cuidado tlen panotoc. Huan intla quipantise para tlen tetelhuía tlatestigojquetztoc tlen ax melahuac, 
<span class="verse" id="DT19_19">19&#160;</span>huajca nopa tlatzacuiltili tlen quinequiyaya ma quiseli ne seyoc, quiselis yajaya tlen istlacatqui. Huan queja nopa inquitlamiltise nochi tlen ax cuali tlen onca tlatlajco imojuanti. </div>
<div class='p'>
<span class="verse" id="DT19_20">20&#160;</span>“Huan nochi tlacame quimatise ni tlamantli huan majmahuise huan ayoc quiteilhuise se tlen ax tleno quichijtoc. 
<span class="verse" id="DT19_21">21&#160;</span>Amo xijtlasojtlaca tlen tlatestigojquetztoc tlen ax neli. Intla quinequiyaya ma miqui ne seyoc, xijmictica. Huan intla quinequiyaya ne seyoc ma quipolo iixtiyol, itlancoch, ima o iicxi, xijpolhuilica tlen yajaya iixtiyol, itlancoch, ima o iicxi.  </div>
<div class='psalmlabel' id='DT20_0'> 20</div>
<div class='s'>Tlanahuatili tlen tlatehuijcayotl </div>
<div class='p'>
<span class="verse" id="DT20_1">1&#160;</span>“Quema inquisase para inquintehuitij imocualancaitacahua, intla inquinitase para quinpiyaj más cahuayojme, huan más tlatehuijca carros, huan más miyac soldados que imojuanti, amo xiquinimacasica pampa imojuanti imohuaya yahui imoTECO Dios tlen inmechquixti tlen tlali Egipto. 
<span class="verse" id="DT20_2">2&#160;</span>Huan quema ajsis hora para inmotehuise, monequi nopa totajtzi monechcahuis campa nopa tlatehuijca pamitl tlen soldados huan quiijtos: 
<span class="verse" id="DT20_3">3&#160;</span>‘Xijtlacaquilica inisraelitame, ama inmotehuise ica imocualancaitacahua. Amo ximoyolmajmatica, niyon amo xiquinimacasica, niyon amo xihuihuipicaca, niyon amo xitlapoloca iniixpa. 
<span class="verse" id="DT20_4">4&#160;</span>Pampa imoTECO Dios, yajaya itztoc ica imojuanti. Yajaya quintehuis imocualancaitacahua imopampa huan quichihuas xitlatlanica.’ </div>
<div class='p'>
<span class="verse" id="DT20_5">5&#160;</span>“Huan sampa monequi nopa tlayacanani ma quincamahuica nopa soldados huan intla se tlen inijuanti quichijtoc se yancuic cali huan aya ipan itztoc, ma yahui ichaj. Pampa huelis miquis ipan tlatehuijcayotl huan elis seyoc tlen achtohui quitequihuis nopa yancuic cali. 
<span class="verse" id="DT20_6">6&#160;</span>Intla se tlen inijuanti quitoctoc se yancuic xocomeca mili huan aya quicualilijtoc itlajca, ma yahui ichaj. Pampa huelis miquis ipan tlatehuijcayotl huan elis seyoc tlen quitequis nopa xocomecatl itlajca. 
<span class="verse" id="DT20_7">7&#160;</span>Huan intla se tlen inijuanti quiijtlantoc se ichpocatl huan aya mocuilijtoc, ma yahui ichaj. Pampa huelis miquis ipan tlatehuijcayotl huan elis seyoc tlen mocuilis nopa ichpocatl. </div>
<div class='p'>
<span class="verse" id="DT20_8">8&#160;</span>“Huan nopa tlayacanani nojquiya quintlajtlanise nopa soldados intla se tlahuel majmahui huan moilhuía tlapolos intla yas ipan tlatehuijcayotl. Intla se quiijtos para quena majmahui, ma yahui ichaj para nopa majmajtli ax quinmahuas sequinoc soldados. </div>
<div class='p'>
<span class="verse" id="DT20_9">9&#160;</span>“Huan quema nopa tlayacanani ya tlantose quincamahuíaj nopa soldados, quincahuase ininmaco nopa capitanes tlen soldados. </div>
<div class='p'>
<span class="verse" id="DT20_10">10&#160;</span>“Huan quema inmonechcahuise campa se altepetl para inquitehuise, achtohui xiquintencahuilica quejatza hueli inmosejseltise ininhuaya. 
<span class="verse" id="DT20_11">11&#160;</span>Huan intla nopa tlacame tlen itztoque ipan nopa altepetl quiselíaj nopa tlajtoli huan inmechpuertajtlapose para incalaquise, huajca inmechtequipanose san tlapic ipan tequitl tlen ohui. 
<span class="verse" id="DT20_12">12&#160;</span>Pero intla ax quinequise moyoltlalise imohuaya huan san pehuase inmechtehuise, huajca xijyahualoca nopa altepetl huan xijtehuica. 
<span class="verse" id="DT20_13">13&#160;</span>Huan quema imoTECO Dios inmechmactilis ipan imoma, xiquinmictica ica machete nochi tlacame tlen nopona itztose. 
<span class="verse" id="DT20_14">14&#160;</span>Pero nopa sihuame, coneme, tlapiyalime huan nochi tlen onca ipan nopa altepetl elis para imojuanti inquihuicase. Huan ximoyolpaquiltica quema inquitequihuíaj nochi nopa tlamantli tlen imoTECO Dios inmechcahuilijtoc xiquincuilica imocualancaitacahua. 
<span class="verse" id="DT20_15">15&#160;</span>Huan ya ni nojquiya xijchihuaca ica nochi altepetini tlen mocahua huejca tlen campa initztoque. </div>
<div class='p'>
<span class="verse" id="DT20_16">16&#160;</span>“Pero ipan altepetini tlen nechca imotlal tlen imoTECO Dios inmechmacas para imoaxca monequi axaca xijcahuaca ma itzto. 
<span class="verse" id="DT20_17">17&#160;</span>Monequi xiquintzontlamiltica nochi heteos, amorreos, cananeos, ferezeos, heveos huan jebuseos queja TOTECO Dios inmechnahuatijtoc xijchihuaca. </div>
<div class='p'>
<span class="verse" id="DT20_18">18&#160;</span>“Quinequi xiquinmictica para ax inmechnextilise inquichihuase nopa fiero tlamantli tlen inijuanti quichihuaj para ica quinhueyichihuaj inintiotzitzi. Pampa queja nopa inmechchihuase xitlajtlacolchihuaca iixtla imoTECO Dios. </div>
<div class='p'>
<span class="verse" id="DT20_19">19&#160;</span>“Intla monequi miyac tonali inquitehuise se altepetl para inmoaxcatise, xijcuaca itlajca nopa cuatini tlen nopona onca, pero amo xijtzontequica. Nopa cuatini ax ya tlacame tlen imocualancaitacahua para inquintehuise. 
<span class="verse" id="DT20_20">20&#160;</span>San huelis inquintzontequise cuatini tlen ax temacaj itlajca para inquintequihuise queja tlaquetzali para inquimaquilise itepa nopa altepetl hasta huetzis imomaco.  </div>
<div class='psalmlabel' id='DT21_0'> 21</div>
<div class='s'>Tlaque ma quichihua tlen quipantía se mijcatzi </div>
<div class='p'>
<span class="verse" id="DT21_1">1&#160;</span>“Ya ni xijchihuaca quema initztose ipan nopa tlali tlen imoTECO Dios inmechmacas para imoaxca intla inquipantise canajya itlacayo se tlacatl tlen nesi para aca quimictijtoc huan axaca quimati ajqueya quimicti para inquitlatzacuiltise. 
<span class="verse" id="DT21_2">2&#160;</span>Nopa huehue tlacame huan jueces quiixyejyecose quesqui ihuejcaca tlen campa eltoc nopa mijcatzi hasta sesen altepetini tlen nechca para quimatise catlía altepetl más nechca. 
<span class="verse" id="DT21_3">3&#160;</span>Huajca nopa huehue tlacame tlen itztoque ipan nopa altepetl tlen más nechca monequi quiitzquise se becerro tlen aya quitequipanoltijtoque para tlaxahuas, 
<span class="verse" id="DT21_4">4&#160;</span>huan quihuicase campa se tlali tlen quipiya se atlajtli ica atl campa axaca quipoxajtoc o tlatojtoctoc. Huan nopona quiquechpostequise nopa becerro. </div>
<div class='p'>
<span class="verse" id="DT21_5">5&#160;</span>“Huan teipa monechcahuise nopa levita totajtzitzi tlen TOTECO Dios quintlapejpeni ma quichihuaca itequi huan para tlatiochihuase ipan itoca. Huan nopa totajtzitzi tetlajtolsencahuase ipan tlen hueli cualantli huan tlen inijuanti quiijtose, ica ya nopa tlamis tlajtoli. 
<span class="verse" id="DT21_6">6&#160;</span>Huan nopa huehue tlacame tlen nopa altepetl tlen más nechca momajtequise itzontla nopa becerro tlen quiquechpostejque, 
<span class="verse" id="DT21_7">7&#160;</span>huan quiijtose ni tlajtoli: ‘Tojuanti ax tijmictijtoque nopa tlacatl, niyon ax tiquitztoque ajqueya quimicti. 
<span class="verse" id="DT21_8">8&#160;</span>TOTECO, xitechtlapojpolhui ni tlajtlacoli timoisraelita tlacajhua tlen ta titechcojtoc. Amo xitechtlajtlacolmaca ica ieso ni tlacatl tlen ax tleno quichijtoya.’ Huan quema queja nopa quichihuase nopa huehue tlacame, nopa altepetl ehuani ax quihuicase tlajtlacoli ipampa imiquilis nopa tlacatl. 
<span class="verse" id="DT21_9">9&#160;</span>Pampa quema inquichihuase tlen xitlahuac iixtla TOTECO, inmoquixtilise nopa tlajtlacoli tlen nochi inquihuicasquíaj queja inquimictijtosquíaj nopa tlacatl. </div>
<div class='s'>Sihuame tlen quinitzquía ipan tlatehuijcayotl </div>
<div class='p'>
<span class="verse" id="DT21_10">10&#160;</span>“Quema intlatehuitij se altepetl tlen imocualancaitacahua huan TOTECO Dios quichihuas para ma huetzica imomaco, xiquinhuicaca ilpitoque nopa tlacame para inmechtequipanose. 
<span class="verse" id="DT21_11">11&#160;</span>Huan intla se quiitas ipan inijuanti se sihuatl tlen achi yejyectzi huan quiixtocas para mocuilis para isihua, 
<span class="verse" id="DT21_12">12&#160;</span>monequi quihuicas ichaj. Huan nopona ichaj quichihualtis ma motequili itzoncal huan motzonhuatanis huan ma quitequi iistihua. 
<span class="verse" id="DT21_13">13&#160;</span>Huan monequi ma moquixtili iyoyo tlen quipixtoya quema quiitzquijque huan motlalilis tlen yancuic. Quema ya quipiya se metztli nejmajtic ipan ichaj para quinchoquilis itatahua, nopa tlacatl ya huelis mocuilis huan mochihuas ihuehue huan yajaya mochihuas isihua. 
<span class="verse" id="DT21_14">14&#160;</span>Huan intla teipa ayoc quiixtocas huelis quicahuas nopa sihuatl ma yahui campa quinequi yas. Pero nopa tlacatl ax huelis quinamacas ica tomi, niyon ax quichihuas queja se sihua tlatequipanojquetl tlen quicojtoc pampa quipinahualtijtoc. </div>
<div class='s'>Tlen quitocarohua se achtohui ejquetl </div>
<div class='p'>
<span class="verse" id="DT21_15">15&#160;</span>“Ya ni nochi nopa tlanahuatili para se tlacatl tlen quinpiya ome isihuajhua, huan se quiicnelía huan ne se axtle. Intla nochi ome quintlacatiltijtoque iconehua, pero nopa achtohui ejquetl eli icone nopa sihuatl tlen ax quiicnelía, monequi quichihuas tlen xitlahuac. 
<span class="verse" id="DT21_16">16&#160;</span>Quema ajsis hora para nopa tetat quinmajmacas iconehua tlen quipixtoc, ax huelis quichihuas queja achtohui ejquetl se icone nopa sihuatl tlen quiicnelía pampa ax xitlahuac. Iachtohui ejca itztoc yajaya tlen icone isihua tlen ax quiicnelía huan yajaya, quena, quitocarohua quiselis ompa imiyaca quema miquis itata. 
<span class="verse" id="DT21_17">17&#160;</span>Monequi quimacas nopa iachtohui ejca cone ompa imiyaca tlen sequinoc iconehua quiselise, pampa ya nopa quitocarohua pampa yajaya tlen achtohui tlacatqui tlen ichicahualis itata. Huan quipiya tlanahuatili quiselis nochi tlen quitocarohua se achtohui ejquetl yonque icone isihua tlen ax quiicnelía. </div>
<div class='s'>Se telpocatl tlen ax tlaneltoca </div>
<div class='p'>
<span class="verse" id="DT21_18">18&#160;</span>“Intla acajya quipiya se icone tlen ax tlaneltoca huan san mosisinía, ya ni tlen quichihuase itatahua. Intla ax quinneltoquilía tlen quiilhuíaj itatahua, niyon ax quichihua cuenta quema quitlatzacuiltíaj, 
<span class="verse" id="DT21_19">19&#160;</span>huajca itatahua monequi quiitzquise huan quihuicase campa nopa huehue tlacame tlen tlayacanaj ipan nopa altepetl. 
<span class="verse" id="DT21_20">20&#160;</span>Huan monequi quinilhuitij para inincone tlahuel tochontic huan mosisinía huan ax quinneltoquilía. Ma quinilhuiti intla yajaya se neltlacuajquetl huan tlaiquetl. 
<span class="verse" id="DT21_21">21&#160;</span>Huan teipa nochi tlacame tlen nopa altepetl quimictise nopa telpocatl ica tetl. Huan queja nopa inquitlamiltise tlen ax cuali tlen tlatlajco imojuanti, pampa nochi israelitame quicaquise, huan momajmatise. </div>
<div class='s'>Miyac tlanahuatili </div>
<div class='p'>
<span class="verse" id="DT21_22">22&#160;</span>“Intla se tlacatl quichihuas se hueyi tlajtlacoli ica tlen monequi miquis, huan inquimictise huan inquihuiyonise itlacayo ipan se cuahuitl, 
<span class="verse" id="DT21_23">23&#160;</span>ax quinamiqui para itlacayo mocahuas nopona se yohual huan quichihuas ax tlapajpactic nopa tlali. Monequi xijtocaca ipan nopa tonal pampa tlatelchihuali tlen huiyontoc ipan se cuahuitl, huan ax quinamiqui xijchihuaca ax tlapajpactic nopa tlali tlen imoTECO Dios inmechmacas para inmoaxcatise.  </div>
<div class='psalmlabel' id='DT22_0'> 22</div>
<div class='s'>Tlanahuatili para timopalehuise </div>
<div class='p'>
<span class="verse" id="DT22_1">1&#160;</span>“Intla inquipantíaj mocuapolojtoc se tlapiyali tlen seyoc iaxca, huelis se borrego o se toro tlen tlapoxahua, ax quinamiqui para san ax tleno inquichihuase. Monequi inquihuiquilise itlapiyal sampa. 
<span class="verse" id="DT22_2">2&#160;</span>Pero intla iteco nopa tlapiyali ax mocahua nechca, o intla ax tiquixmati ajqueya iteco, huajca nopa tlapiyali inquihuicase imochaj. Nopona inquipixtose hasta iteco hualas huan quitemos, huan huajca monequi inquicuepilise. 
<span class="verse" id="DT22_3">3&#160;</span>Nojquiya ya nopa monequi inquichihuase ica se burro, o se yoyomitl, o tlen hueli tlamantli tlen seyoc tlacatl ipan imotlal quipolos huan inquipantise. Ax san xijchihuaca queja ax inquiitaque nopa tlamantli. </div>
<div class='p'>
<span class="verse" id="DT22_4">4&#160;</span>“Intla inquiitase huetztoc ipan ojtli se acajya iburro o itoro, ax san xijcahuaca queja nopa. Xijpalehuitij iteco para quitlalanas. </div>
<div class='p'>
<span class="verse" id="DT22_5">5&#160;</span>“Se sihuatl ma ax moquentis yoyomitl tlen tlacame huan se tlacatl ax moquentis yoyomitl tlen sihuame, pampa TOTECO Dios ax quinequi quiitas tlen queja nopa quichihua. </div>
<div class='p'>
<span class="verse" id="DT22_6">6&#160;</span>“Intla tijpantía se toto tepasoli tlalchi, o ipan se cuahuitl, huan quipiya iconehua o tecsistli, huan nopa tena quinpachohua, ax huelis tiquitzquis nopa tenan ica iconehua. 
<span class="verse" id="DT22_7">7&#160;</span>Huelis timocuilis san tecsistli o iconehua, pero xijcahuas ma yahui nopa tena. Huan queja nopa nochi yas cuali imohuaya huan inquipiyase se hueyi yolistli. </div>
<div class='p'>
<span class="verse" id="DT22_8">8&#160;</span>“Quema acajya tlen imojuanti quichihuas se cali yancuic, monequi quitlalilis se tepamitl itejteno calpani, huan queja nopa ax quihuicas tlajtlacoli ipampa ieso se tlen ax momocuitlahuis huan mocuatepexihuis tlen calpani huan miquis. </div>
<div class='p'>
<span class="verse" id="DT22_9">9&#160;</span>“Ipan se xocomeca mili ax huelis inquitocase seyoc tlamantli xinachtli tlajco isorcos, pampa TOTECO ayoc inmechcahuilis xijtequihuica tlen inquitoctoque niyon nopa xocomecatl itlajca. </div>
<div class='p'>
<span class="verse" id="DT22_10">10&#160;</span>“Ax quema xijpoxahuaca imotlal ica se toro huan se burro para san sejco ma tequitica. </div>
<div class='p'>
<span class="verse" id="DT22_11">11&#160;</span>“Amo ximotlalilica yoyomitl tlaxinepaloli ica iniichcayo borregojme maneltic ica lino. </div>
<div class='p'>
<span class="verse" id="DT22_12">12&#160;</span>“Xijtlalilica itenhuaxo ipan nahui inacastla itencuelpachol nopa tlaquemitl tlen inmoquentíaj. </div>
<div class='s'>Tlanahuatili para ax ma momecatica </div>
<div class='p'>
<span class="verse" id="DT22_13">13&#160;</span>“Intla se tlacatl mocuilis se ichpocatl para isihua, huan cochis ihuaya huan teipa quicualancaitas, 
<span class="verse" id="DT22_14">14&#160;</span>huan quitlajilhuis para ipa quinixmajtoya sequinoc tlacame o quiijtos tlamiyacapa para quema mosejcotilijque, ax quipantili para yajaya nelía eliyaya se ichpocatl, huajca ya ni xijchihuaca. 
<span class="verse" id="DT22_15">15&#160;</span>Intla queja nopa quiteilhuis, itatahua nopa ichpocatl monequi yase campa nopa huehue tlacame tlen tlayacanaj ipan nopa altepetl huan tlen mosehuíaj campa ipuerta, huan quinnextilise nopa yoyomitl tlen quiixnextis para temachtli inincone nelía eliyaya se ichpocatl quema monamicti ica nopa tlacatl. 
<span class="verse" id="DT22_16">16&#160;</span>Huan nopa tetat quinilhuis nopa huehue tlacame: ‘Nijmactili noichpoca para elis isihua ni tlacatl, pero ama ayoc quinequi. 
<span class="verse" id="DT22_17">17&#160;</span>Ama quiteilhuía para ax nelía eliyaya se ichpocatl quema mocuili. Pero nica eltoc tlen quinextía para, quena, nelía eliyaya se ichpocatl.’ Huan quema quiijtos ya ni, quipajpatlahuas nopa yoyomitl ica ieso iniixtla nopa huehue tlacame. 
<span class="verse" id="DT22_18">18&#160;</span>Huajca nopa huehue tlacame quiitzquise nopa tlacatl tlen mosihuajtijtoya huan quitlatzacuiltise. 
<span class="verse" id="DT22_19">19&#160;</span>Quichihualtise para quiixtlahuas se multa tlen elis 100 plata tomi huan nopa tomi quimacase itata nopa ichpocatl pampa quipinahualti se israelita ichpocatl. Huan teipa nopa sihuatl quejipa elis isihua huan ax quema huelis quicahuas ipan nochi iyolis. </div>
<div class='p'>
<span class="verse" id="DT22_20">20&#160;</span>“Pero intla quitlaijilhuía huan nesis para melahuac ax eliyaya se ichpocatl quema mocuili huan ax onca se tlamantli tlen quinextía para quena, se ichpocatl, 
<span class="verse" id="DT22_21">21&#160;</span>huajca monequi nopa huehue tlacame quihuicase icalteno ichaj itata, huan nopa tlacame tlen nopa altepetl quimictise ica tetl. Pampa quichijtoc se hueyi tlaixpanoli ipan israelitame huan tlacanenqui quema itztoya ipan ichaj itata. Huan queja nopa inquitlamiltise nopa tlaixpanoli tlen onca tlatlajco inisraelitame. </div>
<div class='p'>
<span class="verse" id="DT22_22">22&#160;</span>“Intla inquipantise se tlacatl tlen motectoc ihuaya se sihuatl tlen quipiya ihuehue, monequi inquinmictise nochi ome. Huan queja nopa inquitlamiltise nopa tlajtlacoli ipan israelitame. </div>
<div class='p'>
<span class="verse" id="DT22_23">23&#160;</span>“Intla inquipantise se tlacatl tlen motectoc ihuaya se ichpocatl tlen quiijtlantoc seyoc tlacatl, quej ni inquichihuase. Intla pano ni tlajtlacoli ipan altepetl, 
<span class="verse" id="DT22_24">24&#160;</span>huajca monequi inquinhuicase nochi ome campa tetlajtolsencahuaj nopa huehue tlacame nechca ipuerta nopa altepetl huan inquinmictise ica tetl. Monequi nopa ichpocatl miquis pampa ax quintzajtzili ma quimanahuica tlen itztoyaj ipan nopa altepetl. Huan nopa tlacatl miquis pampa quipinahualtijtoc isihua se iisraelita teixmatca. Huan queja nopa inquitlamiltise tlajtlacoli tlen onca tlatlajco imojuanti. </div>
<div class='p'>
<span class="verse" id="DT22_25">25&#160;</span>“Pero intla se tlacatl quipantis se ichpocatl ipan se potrero tlen quiijtlantoc seyoc tlacatl huan quifuerzajhuis ma moteca ihuaya, san monequi xijmictica nopa tlacatl tlen quichihualti ma ihuaya moteca. 
<span class="verse" id="DT22_26">26&#160;</span>Nopa ichpocatl ax tleno xijchihuilica pampa ax tlajtlacolchijtoc para miquis. Se tlacatl tlen quifuerzajhuía se ichpocatl ma moteca ihuaya monequi miquis san se queja monequi miquis se tlacatl tlen quimictía seyoc tlacatl. 
<span class="verse" id="DT22_27">27&#160;</span>Pero xijmictica san nopa tlacatl pampa quipanti nopa ichpocatl iselti campa potrero, huan yonque tzajtzitosquía chicahuac, axaca quicactosquía para quimanahuis. </div>
<div class='p'>
<span class="verse" id="DT22_28">28&#160;</span>“Intla quipantíaj para se tlacatl quifuerzajhuía ma ihuaya moteca se cuali ichpocatl tlen aya aca quiijtlantoc, 
<span class="verse" id="DT22_29">29&#160;</span>nopa tlacatl quipiya quimactilis itata nopa ichpocatl 50 plata tomi pampa quipinahualtijtoc. Nojquiya monequi mocuilis nopa ichpocatl para isihua huan ax huelis quicahuas para nochi iyolis. </div>
<div class='p'>
<span class="verse" id="DT22_30">30&#160;</span>“Axaca ma motecas ihuaya isihua itata, niyon icahual sihua itata pampa ica ya nopa quipinahualtía itata.  </div>
<div class='psalmlabel' id='DT23_0'> 23</div>
<div class='s'>Ajqueya ax huelis itztos ica israelitame </div>
<div class='p'>
<span class="verse" id="DT23_1">1&#160;</span>“Intla se tlacatl quipixtoc itequis tlen pechtic, o intla quitzontequilijtoque itoto, ax huelis itztos imohuaya campa inmocahuaj imojuanti tlen initlacajhua TOTECO. </div>
<div class='p'>
<span class="verse" id="DT23_2">2&#160;</span>“Se cuatitlan conetl niyon iixhuihua para nochipa ax hueli itztose campa imojuanti tlen initlacajhua TOTECO inmocahuaj. </div>
<div class='p'>
<span class="verse" id="DT23_3">3&#160;</span>“Nojquiya ax hueli itztos imohuaya niyon se amonita, niyon moabita tlacatl, niyon iniixhuihua. Ax hueli itztose imohuaya para nochipa campa imojuanti inmocahuaj tlen initztoque initlacajhua TOTECO. 
<span class="verse" id="DT23_4">4&#160;</span>Ya ni eltoc pampa quema inquisayayaj ipan tlali Egipto, inijuanti ax inmechmacaque atl, niyon tlacualistli. Nojquiya inijuanti quitlaxtlahuijque Balaam, icone Beor, tlen ehua altepetl Petor ipan tlali Mesopotamia, para ma inmechtelchihuas, 
<span class="verse" id="DT23_5">5&#160;</span>pero imoTECO Dios ax quinejqui quitlacaquilis Balaam. Huan quipatlac nopa tlatelchihuali ica se tlatiochihuali para imojuanti, pampa yajaya inmechicnelía. 
<span class="verse" id="DT23_6">6&#160;</span>Huajca ax quema xiquinpalehuica ni tlacame, niyon ax quema xiitztoca ica cuali ininhuaya. </div>
<div class='p'>
<span class="verse" id="DT23_7">7&#160;</span>“Ax quema xiquincualancaitaca iixhuihua Esaú tlen inintoca edomitame pampa inijuanti queja imoicnihua. Niyon ax quema xiquincualancaitaca nopa egiptome pampa initztoyaj ipan inintlal queja sejcoyoc ehuani. 
<span class="verse" id="DT23_8">8&#160;</span>Huan se tlali Egipto ejquetl tlen quisqui nopona imohuaya inisraelitame huan mocajtoc imohuaya hasta quinpiyas iixhuihua, huajca iixhuihua huelise calaquise para mocahuase imohuaya initlacajhua TOTECO huan monequi xiquinitaca queja israelitame. </div>
<div class='s'>Tlanahuatili para altepetini tlapajpacme </div>
<div class='p'>
<span class="verse" id="DT23_9">9&#160;</span>“Quema insoldados inquintehuitij imocualancaitacahua, monequi ximoiyocacahuaca ica nochi tlen ax tlapajpactic iixtla TOTECO. 
<span class="verse" id="DT23_10">10&#160;</span>Intla ixinajcho se soldado quisqui tlayohua, nopa soldado elis ax tlapajpactic iixtla TOTECO huan monequi moiyocaquixtis tlen campa mochijtoque nopa sequinoc soldados. Huan ax huelis calaquis sampa campa sequinoc 
<span class="verse" id="DT23_11">11&#160;</span>hasta tiotlac quema temotoc tonati. Huajca, quena, huelis maltis ica atl huan sampa huelis calaquis campa mocahuaj ne sequinoc. </div>
<div class='p'>
<span class="verse" id="DT23_12">12&#160;</span>“Huan xiquiyocatlalica se lugar para incuatitlanose tlen elis quentzi huejca tlen campa inmochijtoque. 
<span class="verse" id="DT23_13">13&#160;</span>Huan sesen soldado monequi quihuicas se pala ica iteposhua huan quema quinequi cuatitlanos, monequi quixahuas se pilostotzi huan teipa quiixtzacuas icuitl ica tlali. 
<span class="verse" id="DT23_14">14&#160;</span>Pampa monequi nochi elis tlatzejtzeloltic campa inquiquetztoque imoyoyoncalhua pampa imoTECO Dios nemi nopona tlatlajco imojuanti para inmechmanahuis huan inmechchihuas xitlatlanica ica imocualancaitacahua. Yajaya ax quinequi quiitas se tlamantli tlen ax tlapajpactic campa imojuanti para ax inmechiyocacahuas. </div>
<div class='s'>Tlanahuatili para xiteselica </div>
<div class='p'>
<span class="verse" id="DT23_15">15&#160;</span>“Intla se tlatequipanojquetl cholohua tlen iteco huan ajsis campa imochaj, amo xijmactilica imaco tlen achtohuiya eliyaya iteco. 
<span class="verse" id="DT23_16">16&#160;</span>Xijcahuilica ma mocahua para itztos ica imojuanti campa quinequi ipan nopa altepetl tlen quipactía. Amo xiquintlaijiyohuiltica. </div>
<div class='s'>Ma ax elica tlacanenca sihuame huan sihuanenca tlacame </div>
<div class='p'>
<span class="verse" id="DT23_17">17&#160;</span>“Niyon se israelita tlacatl ax hueli motemacas para ininhuaya ahuilnemis sihuame tlen yahuij para quinhueyichihuatij inintiotzitzi queja quichihuaj tlacame ipan nopa tlaltini tlen ax quiixmatij TOTECO. Huan niyon se israelita sihuatl ax hueli motemacas para quinselis tlacame campa yahuij para quinhueyichihuatij inintiotzitzi. 
<span class="verse" id="DT23_18">18&#160;</span>Axaca huelis quimacas tomi TOTECO Dios tlen quitlantoc pampa ahuilnemiyaya, yonque se tlacatl tlen quiselía tomi para itztos ica sihuame, o se sihuatl tlen quiselía tomi para itztos ica tlacame. Yonque nopa tomi elis se ofrenda tlen inquimacaj TOTECO ica imopaquilis, amo xijmacaca pampa nopa tomi hualajqui ipan se tlajtlacoli tlen TOTECO tlahuel ax quinequi quiitas. </div>
<div class='p'>
<span class="verse" id="DT23_19">19&#160;</span>“Quema inquitlanejtise tomi, o tlacualistli, o tlen hueli tlamantli se moisraelita icni, quema inmechcuepilis nopa tomi, ax quema xijtlajtlanica ma inmechtlaxtlahui itlanca. 
<span class="verse" id="DT23_20">20&#160;</span>Intla inquitlanejtise tlen se sejcoyoc ejquetl, quena, huelis inquitlajtlanise ma inmechtlaxtlahui itlanca, pero ica imoisraelita icnihua, axtle. Queja nopa imoTECO Dios inmechtiochihuas ipan nochi tlamantli tlen inquichihuase ipan nopa tlali tlen inmoaxcatise. </div>
<div class='p'>
<span class="verse" id="DT23_21">21&#160;</span>“Quema inquitencahuilise TOTECO Dios para temachtli inquichihuase se tlenijqui o para inquimacase se tlamantli, amo xijhuejcahualtica para inquitlamichihuase, pampa elis se tlaixpanoli. TOTECO Dios inmechtlajtlanía xijchihuaca tlen inquitencahuilijque. 
<span class="verse" id="DT23_22">22&#160;</span>Pero ax tlajtlacoli intla ax inquitencahuase para inquichihuase se tlamantli. 
<span class="verse" id="DT23_23">23&#160;</span>Monequi ximomocuitlahuica para xijchihuaca nochi tlen ica imopaquilis inquitencahuilijtoque inquichihuase. </div>
<div class='p'>
<span class="verse" id="DT23_24">24&#160;</span>“Quema inpanose ipan seyoc tlacatl ixocomecamil tlen itztoc imonechca, huelis inquicuase nopa xocomecatl itlajca queja inquinequise, pero ax huelis inquitemase ipan se chiquihuitl huan inquihuicase. 
<span class="verse" id="DT23_25">25&#160;</span>Intla inpanose campa seyoc quichijtoc itrigo mil, huelis inquicuise itlajca ica imoma para inquicuajtiyase, pero ax huelis inquitequise ica se imotepos.  </div>
<div class='psalmlabel' id='DT24_0'> 24</div>
<div class='s'>Quejatza hueli mocahuase se tlacatl huan isihua </div>
<div class='p'>
<span class="verse" id="DT24_1">1&#160;</span>“Quema se tlacatl mocuilía se sihuatl para elis itlahuical, huan teipa ayoc quipactis pampa quipantilía quichijtoc tlen ax cuali, yajaya hueli quimacas se amatlajcuiloli tlen quiijtohua para quicahua huan teipa quitojtocas tlen ichaj. 
<span class="verse" id="DT24_2">2&#160;</span>Huan intla nopa sihuatl quisas huan sampa monamictis ica seyoc, 
<span class="verse" id="DT24_3">3&#160;</span>huan miquis ihuehue tlen teipa mocuilis o intla yajaya nojquiya quiijcuilos se amatlajcuiloli para quicahuas, 
<span class="verse" id="DT24_4">4&#160;</span>nopa tlacatl tlen elqui iachtohui huehue ax huelis sampa mocuilis pampa eltoc queja ijtlacajtoc nopa sihuatl para ya. Ya ni se tlamantli tlen TOTECO ax quinequi quiitas. Huajca xijpiyaca cuidado para ax inquihualicase tlajtlacoli ipan nopa cuali tlali tlen imoTECO Dios inmechmacas para imoaxca. </div>
<div class='s'>Sequinoc tlanahuatili </div>
<div class='p'>
<span class="verse" id="DT24_5">5&#160;</span>“Intla se tlacatl yancuic mosihuajtijtoc, ax quinamiqui yas ipan tlatehuijcayotl, niyon ax huelis quiselis se tequitl para se xihuitl. Yajaya huelis itztos ipan ichaj huan quimacas paquilistli isihua tlen mocuilijtoc. </div>
<div class='p'>
<span class="verse" id="DT24_6">6&#160;</span>“Axaca huelis tetlanejtis tomi huan tlajtlanis ma quiprendajcahuilica se molino o nopa tetl tlen ipan quitijtisij trigo para harina pampa ax huelis quichihuase pantzi. Nopa elisquía queja quitlajtlanisquía ma quimaca iyolis. </div>
<div class='p'>
<span class="verse" id="DT24_7">7&#160;</span>“Intla inquipantise se israelita tlen quiichtectoc seyoc israelita, o tlen quichihua para seyoc israelita ma quitequipano san tlapic, o intla inquipantise tlen quinamaca seyoc israelita, monequi inquimictise nopa israelita tlen fiero quichijtoc para tlamis tlen ax cuali tlen onca tlatlajco imojuanti. </div>
<div class='p'>
<span class="verse" id="DT24_8">8&#160;</span>“Monequi xijneltocaca senquistoc tlen inmechilhuise nopa levita totajtzitzi intla onca nopa cocolistli tlen itoca lepra, pampa niquinnahuatijtoc tlen monequi inmechilhuise huan monequi imojuanti xijneltocaca nochi tlen quiijtose ica cuidado. 
<span class="verse" id="DT24_9">9&#160;</span>Xiquilnamiquica tlen quichijqui TOTECO Dios ica María quema tiquisayayaj ipan tlali Egipto. </div>
<div class='p'>
<span class="verse" id="DT24_10">10&#160;</span>“Intla intetlanejtise se tlenijqui, amo xicalaquica ipan ichaj para inquicuilise tlen inmechprendajcahuilis. 
<span class="verse" id="DT24_11">11&#160;</span>Ximochiyaca calixtla huan yajaya quiquixtis huan inmechmacas tlen inmechprendajcahuilis. 
<span class="verse" id="DT24_12">12&#160;</span>Huan intla yajaya se tlacatl nelteicneltzi huan inmechprendajcahuilis itlaque, amo xicochica nopa tlayohua ica itlaque ipan imochaj. 
<span class="verse" id="DT24_13">13&#160;</span>Quema temos tonati monequi inquicuepilise para huelis mopiquis ica itlaque quema cochis huan yajaya inmechtiochihuas pampa inquitlasojtlaque. Huan imoTECO Dios inmechitas para inquichijtoque tlen xitlahuac iixpa. </div>
<div class='p'>
<span class="verse" id="DT24_14">14&#160;</span>“Amo xijcajcayahuaca se tlen teicneltzi tlen inmechmapalehuía, niyon amo xijhuejcahualtica para inquitlaxtlahuise, yonque eli se tlen san sejco inhualahuij, o se tlacatl tlen sejcoyoc ejquetl tlen imohuaya itztoc ipan imoaltepe. 
<span class="verse" id="DT24_15">15&#160;</span>Xijtlaxtlahuica se teicneltzi mojmostla quema aya oncalaqui tonati pampa yajaya teicneltzi huan quimonequilía nopa tomi para ica mopanoltis. Pampa intla axtle, huelis yajaya quitzajtzilis TOTECO huan quiilhuis tlen inquichijtoque huan TOTECO quiitas para intlajtlacolchijtoque. </div>
<div class='p'>
<span class="verse" id="DT24_16">16&#160;</span>“Ax hueli inquimictise se tetat ipampa tlen fiero quichijtoc se icone. Niyon ax hueli inquimictise icone se tlacatl ipampa tlen quichijtoc itata. Quema monequi inquimictise se tlacatl, xijmictica sesen ipampa itlaixpanol tlen yajaya iselti quichijtoc. </div>
<div class='p'>
<span class="verse" id="DT24_17">17&#160;</span>“Xiquinchihuilica san tlen xitlahuac nochi icnotzitzi, cahualme huan sequinoc tlali ehuani. Ax quema xijtlajtlanica se cahualtzi ma inmechprendajcahuili iyoyo. 
<span class="verse" id="DT24_18">18&#160;</span>Nochipa xiquilnamiquica para achtohui intlatequipanohuayayaj san tlapic ipan tlali Egipto, huan imoTECO Dios inmechquixti. Huajca yeca nimechnahuatía xijchihuaca ni tlanahuatili. </div>
<div class='p'>
<span class="verse" id="DT24_19">19&#160;</span>“Quema inquipixcatinemij trigo ipan imotrigojmil huan inquiitaj para inquipanoque se trigo tzontli, amo ximocuepaca para inquipixcase. Xijcajtehuaca para se sejcoyoc ejquetl, o se icnotzi, o se cahuali ma mocuili tlen imohuaya itztoc. Huan queja nopa TOTECO Dios inmechtiochihuas ipan nochi tlen inquichihuase. </div>
<div class='p'>
<span class="verse" id="DT24_20">20&#160;</span>“Huan nojquiya quema inquihuitequise imoolivo cuahua para ma huetzica imoolivos, amo xijhuitequica ininmacuayohua ome hueltas. Tlen mocahuas elis para nopa sejcoyoc ehuani, nopa icnotzitzi huan nopa cahualtzitzi. </div>
<div class='p'>
<span class="verse" id="DT24_21">21&#160;</span>“Huan quema inquitequilíaj itlajca imoxocomecamil, amo xicompahuica sesen tzontli para inquicuise tlen mocahua. Xiquincahuilica nopa sejcoyoc ehuani, huan icnotzitzi huan cahualme. 
<span class="verse" id="DT24_22">22&#160;</span>Xiquilnamiquica imojuanti nojquiya ineltoyaj intlatequipanohuani ipan tlali Egipto, huan yeca na nimechnahuatía xijchihuaca nochi ni tlanahuatili.  </div>
<div class='psalmlabel' id='DT25_0'> 25</div>
<div class='s'>Más tlanahuatili </div>
<div class='p'>
<span class="verse" id="DT25_1">1&#160;</span>“Quema tlacame quipiyaj se cualantli huan yahuij monextitij iniixpa jueces campa mosehuíaj para ma quitlajtolsencahuaca, nopa jueces monequi quimanahuise tlen ax tleno quichijtoc huan quitlatzacuiltise tlen tlaixpanotoc. 
<span class="verse" id="DT25_2">2&#160;</span>Intla quinamiqui tlen tlaixpanotoc para ma quihuitequica, nopa juez tlanahuatis ma moixtlapachoca huan nopona iixpa ma quihuitequica tlen quesqui hueltas quinamiqui ipampa tlen quichijtoc. 
<span class="verse" id="DT25_3">3&#160;</span>Huelis quihuitequise se tlacatl hasta 40 hueltas, pero ax más, pampa huelis tlahuel inquicocose o inquipinahualtise tlamiyacapa. </div>
<div class='p'>
<span class="verse" id="DT25_4">4&#160;</span>“Amo xijcamailpica se toro tlen ipan moquejquetza trigo para quiyolquixtis. </div>
<div class='s'>Se conetl para quihuicas itoca itata tlen mijqui </div>
<div class='p'>
<span class="verse" id="DT25_5">5&#160;</span>“Intla ome tlaca icnime itztoque ipan san se tlali huan se miquis huan ax quicajtehuas niyon se icone, nopa icahual monequi monamictis ica se tlacatl tlen huala ipan ifamilia tlen mijqui. Monequi ihuejpol nopa cahuali mocuilis para isihua huan quichihuas tlen quinamiqui para ihuejpol se cahuali ma quichihua. 
<span class="verse" id="DT25_6">6&#160;</span>Huan nopa achtohui pilconetzi tlen nopa sihuatl quitlacatiltis monequi quihuicas itoca nopa tlacatl tlen mijqui huan teipa quiselis itlal. Queja nopa itoca yajaya tlen mijqui ax ixpolihuis campa israelitame. 
<span class="verse" id="DT25_7">7&#160;</span>Pero intla nopa tlacatl ax quinequis mosihuajtis ica ihuejpol, nopa sihuatl monequi monextis iteno ipuerta nopa altepetl campa mosehuíaj nopa huehue tlacame huan quinilhuis: ‘Nohuejpol ax quinequi mosejcotilis nohuaya queja quinamiqui para ma mocahua itoca iicni ipan totlal tiisraelitame.’ 
<span class="verse" id="DT25_8">8&#160;</span>Huajca nopa huehue tlacame tlen nopa altepetl quinotzase nopa tlacatl huan quicamahuise huan intla yajaya quisenhuiquilis quiijtos ax quinequi mosihuajtis ica ihuejpol, 
<span class="verse" id="DT25_9">9&#160;</span>nopa sihuatl quinechcahuis huan iniixtla nopa huehue tlacame quiquixtilis itecac ipan iicxi, huan quiixchajchas huan quiijtos: ‘¡Quej ni quichihuilíaj se tlacatl tlen ax quinequi quinpiyas coneme para iicni!’ 
<span class="verse" id="DT25_10">10&#160;</span>Huan teipa nochi israelitame quipinahualtise huan quitocajtise ‘Nopa Tlacatl Tlen San Iicxipa Nemi’ pampa quiquixtilijque itecac. </div>
<div class='s'>Sequinoc tlanahuatili </div>
<div class='p'>
<span class="verse" id="DT25_11">11&#160;</span>“Intla ome israelita tlacame motehuíaj huan monechcahuía isihua se tlen nopa tlacame para quimanahuis ihuehue huan quiitzquis ne seyoc tlacatl ipan itlacayo campa ax quinamiqui, 
<span class="verse" id="DT25_12">12&#160;</span>huajca nopa tequihuejme tlanahuatise ma quitzontequilica ima nopa sihuatl. Ma ax quitlasojtlaca. </div>
<div class='p'>
<span class="verse" id="DT25_13-14">13-14&#160;</span>“Quema intlanamacaj o intlacohuaj, amo xijtequihuica tlayejyecoli tlen ax xitlahuac tlayejyecohua. Niyon amo xijpiyaca para imoaxca se tlayejyecoli hueyi huan se tlen pilsiltzi. 
<span class="verse" id="DT25_15">15&#160;</span>Monequi xijpiyaca cuajcuali tlayejyecoli tlen ajsitoc para queja nopa initztose miyac xihuitl ipan nopa tlali tlen imoTECO Dios inmechmacas, 
<span class="verse" id="DT25_16">16&#160;</span>pampa TOTECO Dios quincualancaita nochi tlacame tlen tlacajcayahuaj huan quichihuaj tlen ax xitlahuac. </div>
<div class='s'>Ma quintzontlamiltica amalecitame </div>
<div class='p'>
<span class="verse" id="DT25_17">17&#160;</span>“Xiquilnamiquica tlen inmechchihuilijque nopa amalecitame ipan nopa ojtli quema inquistinemiyayaj tlen tlali Egipto. 
<span class="verse" id="DT25_18">18&#160;</span>Xiquilnamiquica tlen quichijque para quema nochi imojuanti tlahuel insiyajtoyaj huan intlapolohuayayaj. Niyon quentzi ax quiimacasque Toteco Dios, huan yajque imoica ipan ojtli huan quintehuijque imotlacajhua tlen san ica yolic mohuahuatatztiyohuiyayaj imoica. 
<span class="verse" id="DT25_19">19&#160;</span>Huajca quema imoTECO Dios ya inmechmanahuijtos tlen nochi imocualancaitacahua tlen inmechyahualose ipan nopa tlali tlen inmechmacas para imoaxca, monequi xiquinixpolihuiltica nochi amalecitame tlen ni tlaltepactli para axaca quinilnamiquis intla se tonal itztoyaj. Amo xiquilcahuaca xijchihuaca ya ni.  </div>
<div class='psalmlabel' id='DT26_0'> 26</div>
<div class='s'>Nopa tlacajcahualistli tlen nopa achtohui pixquistli </div>
<div class='p'>
<span class="verse" id="DT26_1">1&#160;</span>“Ya ni tlen monequi xijchihuaca quema inajsitose ipan nopa tlali tlen imoTECO Dios inmechmacas para imoaxca, huan nopona inmocajtose para initztose. 
<span class="verse" id="DT26_2">2&#160;</span>Monequi xijcuica nopa achtohui itlajca tlen nopa pixquistli tlen inmechmacas nopa tlali huan inquihuicase ipan se chiquihuitl hasta campa TOTECO quitlapejpenijtos para quiquetzas itiopa campa itztos. 
<span class="verse" id="DT26_3">3&#160;</span>Huan nopona inmonextise campa nopa totajtzi tlen tequiti huan inquiilhuise: ‘Ica ni ofrenda, na niquijtohua ama iixtla TOTECO noDios para ya nicalajqui ipan nopa tlali tlen tohuejcapan tatahua quintencahuili techmacasquía.’ 
<span class="verse" id="DT26_4">4&#160;</span>Huan nopa totajtzi quicuis nopa chiquihuitl tlen inquimacase, huan quitlalis iixmelac itlaixpa imoTECO Dios, 
<span class="verse" id="DT26_5">5&#160;</span>huan inquiijtose ni tlajtoli iixtla imoTECO Dios: </div>
<div class='q'>“ ‘Nohuejcapan tata Jacob eliyaya se arameo tlacatl tlen nechca eltoya para miquis quema calajqui ipan tlali Egipto ica tlahuel quentzi iconehua. Pero nopona mocajqui huan iixhuihua mochijque tlahuel miyac tlacame ica miyac chicahualistli. 
<span class="verse" id="DT26_6">6&#160;</span>Pero teipa nopa egiptome quintequipanoltiyayaj ipan tequitl tlen nelía ohui huan quintlaijiyohuiltiyayaj tlahuel. 
<span class="verse" id="DT26_7">7&#160;</span>Huajca nohuejcapan tatahua quitlajtlanijque TOTECO ininDios ma quinpalehui huan yajaya quintlacaquili. Huan quinitac teicneltique, huan quejatza quintlaijiyohuiltiyayaj huan quiitac nochi inintequi tlen ohui. 
<span class="verse" id="DT26_8">8&#160;</span>Huan ica ihueyi chicahualis yajaya tlahuel quinmajmati egiptome ica miyac tlanescayotl huan miyac tiochicahualnescayotl tlen quichijqui huan techquixti tlen tlali Egipto. 
<span class="verse" id="DT26_9">9&#160;</span>Huan techhualicac nica huan techmacatoc ni tlali campa onca nochi tlamantli hasta mocahua. 
<span class="verse" id="DT26_10">10&#160;</span>Huan yeca ama na nijhualica nopa achtohui pixquistli tlen nopa tlali tlen TOTECO Dios nechmacatoc. </div>
<div class='p'>Queja nopa inquiijtose.’ </div>
<div class='p'>“Huan teipa xijtlalica nopa chiquihuitl iixtla imoTECO Dios huan ximotlancuaquetzaca iixtla huan xijhueyichihuaca. 
<span class="verse" id="DT26_11">11&#160;</span>Teipa xijchihuaca se ilhuitl para xiyolpaquica iixtla TOTECO ica nochi tlamantli tlen yajaya inmechmacatoc ta huan mochampoyohua. Nojquiya xiquinnotzaca nopa levitame huan sejcoyoc ehuani tlen imohuaya itztose para ma moyolpaquiltica imohuaya ipan nopa tlacualistli. </div>
<div class='s'>Nopa seyoc diezmo tlen monequi sesen eyi xihuitl </div>
<div class='p'>
<span class="verse" id="DT26_12">12&#160;</span>“Huan ipan nopa expa xihuitl monequi sampa xiquiyocaquixtica seyoc imodiezmo tlen nochi tlen inquipiyaj. Sampa xijquixtilica se chiquihuitl ipan sesen majtlactli chiquihuitl tlen itlajca imotlal huan xiquinmacaca nopa levitame, nopa icnotzitzi, nopa cahualtzitzi, huan inijuanti tlen sequinoc tlali ehuani tlen itztoque ipan imoaltepe ipan imotlal para queja nopa inijuanti huelise tlacuase hasta ixhuise. 
<span class="verse" id="DT26_13">13&#160;</span>Huan teipa sesen inquiijtose iixtla imoTECO Dios: </div>
<div class='q'>“ ‘Ya niquiyocaquixtijtoc tlen nochaj nopa diezmo tlen tlatzejtzeloltic para ta. Huan ya niquinmajmacatoc nopa levitame, nopa icnotzitzi, nopa cahualtzitzi huan nopa sequinoc tlali ehuani tlen itztoque ipan totlal. Nijchijtoc nochi tlen ta titlanahuatijtoc. Ax niquilcajqui, niyon ax niquixpanotoc niyon se motlanahuatil. 
<span class="verse" id="DT26_14">14&#160;</span>Ax tleno tlen nopa diezmo nijcuajqui quema nijchoquiliyaya se mijcatzi, niyon ax niquitzqui quema ax nitlapajpactic nieliyaya, huan ax niquintencahuilijtoc tlen mijcatzitzi. TOTECO Dios, nimitzneltoquilijtoc huan nijchijtoc nochi tlen technahuatijtoc. 
<span class="verse" id="DT26_15">15&#160;</span>Tlen elhuicac xijtlachili ipan mochaj tlatzejtzeloltic huan xitechtiochihua tiisraelitame pampa tojuanti timotlacajhua. Xijtiochihua ni tlali tlen nochi temaca hasta mocahua. Ta titechmacatoc ni tlali san queja tiquintencahuili tohuejcapan tatahua tijchihuasquía.’ </div>
<div class='s'>Israelitame itztoyaj tlaiyocatlalilme para TOTECO </div>
<div class='p'>
<span class="verse" id="DT26_16">16&#160;</span>“Ama ni tonal imoTECO Dios inmechnahuatía xijtoquilica nochi ni tlanahuatili huan leyes. Monequi ica miyac cuidado xiquinneltocaca ica nochi imoyolo huan ica nochi imoalma. 
<span class="verse" id="DT26_17">17&#160;</span>Ama inquiijtojtoque para TOTECO Dios, yajaya imoTECO. Huan inquiijtojtoque inquitoquilijtiyase iojhui huan inquichihuase nochi itlamachtilhua, ileyes huan itlanahuatilhua huan inquitoscaquise. 
<span class="verse" id="DT26_18">18&#160;</span>Nojquiya ama imoTECO quiijtojtoc para inisraelitame, initlacajhua tlen san yajaya iaxcahua queja inmechtencahuili quichihuasquía huan monequi xijneltoquilica nochi itlanahuatilhua, 
<span class="verse" id="DT26_19">19&#160;</span>para yajaya inmechhueyitlalis más huejcapa que nochi sequinoc tlacame. Más tlacame inmechhueyichihuase, huan inmechixmatise huan inmechtlepanitase que nochi sequinoc tlacame tlen TOTECO quinchijtoc. Huan inelise intlaiyocatlalilme huan intlatzejtzeloltique para TOTECO Dios queja yajaya inmechilhuijtoc.”  </div>
<div class='psalmlabel' id='DT27_0'> 27</div>
<div class='s'>Tetini ipan tepetl Ebal para se tlailnamiquistli </div>
<div class='p'>
<span class="verse" id="DT27_1">1&#160;</span>Teipa Moisés ininhuaya nopa huehue tlacame tlen israelitame quinnahuatijque nopa tlacame huan quinilhui: </div>
<div class='p'>“Xijtoquilica nochi ni tlanahuatili tlen ama nimechnahuatía. 
<span class="verse" id="DT27_2">2&#160;</span>Ipan nopa tonal quema inapanose nopa atemitl Jordán huan incalaquise ipan nopa tlali tlen imoTECO Dios inmechmacas, monequi xiquinquejquetzaca tetini tlen huejhueyi huan xiquinchipahualtica ica nextli. 
<span class="verse" id="DT27_3">3&#160;</span>Huan ipan nopa tetini xiquijcuiloca nochi tlajtoli tlen nochi ni tlanahuatili tlen nimechnahuatijtoc xijchihuaca. Ya ni inquichihuase quema achtohui inajsitij ipan nopa tlali tlen nochi temaca hasta mocahua tlen imoTECO Dios inmechmactilis queja quiijtojtoc quichihuas. 
<span class="verse" id="DT27_4">4&#160;</span>Huajca quema ya inquipanotose nopa atemitl Jordán, monequi xijtlalanaca ipan tepetl Ebal nopa tetini tlen ya nimechilhuijtoc, huan xiquinchipahualtica ica nextli. 
<span class="verse" id="DT27_5">5&#160;</span>Nojquiya monequi xijchihuaca se tlaixpamitl ica tetini para imoTECO Dios, huan amo xiquintejtequica nopa tetini ica niyon se tepostli. 
<span class="verse" id="DT27_6">6&#160;</span>Xiquintequihuica tetini tlen nejnejmajtic huan ax tlatectli para ica nopa xijchihuaca nopa tlaixpamitl. Huan nopona ipan nopa tlaixpamitl xijmactilica imoTECO Dios tlacajcahualistli tlatlatili. 
<span class="verse" id="DT27_7">7&#160;</span>Xijmacaca tlacajcahualistli para tlasehuilistli huan nopona iixtla imoTECO Dios xijcuaca tlen nopa tlacajcahualistli huan xiilhuichihuaca. 
<span class="verse" id="DT27_8">8&#160;</span>Ipan nopa tetini xiquijcuiloca para cuali ma nesi nochi ni tlajtoli tlen nochi ni tlanahuatili.” </div>
<div class='p'>
<span class="verse" id="DT27_9">9&#160;</span>Teipa Moisés ihuaya nopa levita totajtzitzi quinilhuijque nopa israelitame: </div>
<div class='p'>“Israelitame, amo ximolinica. San xijtlacaquilica. Ama imojuanti inmocueptoque itlacajhua imoTECO Dios. 
<span class="verse" id="DT27_10">10&#160;</span>Huajca monequi xijneltoquilica imoTECO Dios huan xijchihuaca nochi itlanahuatilhua huan itlamachtilhua tlen ama timechnahuatijtoque xijchihuaca.” </div>
<div class='s'>Tlen quinajsis israelitame intla ax quineltocase </div>
<div class='p'>
<span class="verse" id="DT27_11">11&#160;</span>Huan nojquiya ipan nopa tonal Moisés quinilhui nochi nopa tlacame: </div>
<div class='p'>
<span class="verse" id="DT27_12">12&#160;</span>“Quema inquipanotose nopa atemitl Jordán, nopa huejhueyi familias tlen Simeón, Leví, Judá, Isacar, José huan Benjamín moquetzase ipan nopa tepetl Gerizim para tlayolmelahuase tlaque tlatiochihuali inisraelitame inquipantise intla inquineltocase TOTECO. 
<span class="verse" id="DT27_13">13&#160;</span>Huan nopa huejhueyi familias tlen Rubén, Gad, Aser, Zabulón, Dan huan Neftalí moquetzase ipan tepetl Ebal para tlayolmelahuase tlaque tlatelchihuali inquiselise intla ax inquineltocase TOTECO. 
<span class="verse" id="DT27_14">14&#160;</span>Huan nopa levitame tlananquilise ica inintos tlen chicahuac para nochi inisraelitame inquicaquise huan quiijtose ni tlajtoli: </div>
<div class='q'>
<span class="verse" id="DT27_15">15&#160;</span>“Tlatelchihuali ma eli tlen quichijchihuas se tlaixcopincayotl ica tepostli tlaatilili, o tlen ica ima quinchijchihuas tiotzitzi, huan ixtacatzi quintlalis canajya campa axaca quimatis intla quinhueyitlalis. Ya nopa TOTECO ax quinequi quiitas. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_16">16&#160;</span>Tlatelchihuali ma eli tlen ax quitlepanitas itata o inana. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_17">17&#160;</span>Tlatelchihuali ma eli tlen quipatlas nopa tetini tlen quinextía se nepamitl para quiichtequilis seyoc itlal. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_18">18&#160;</span>Tlatelchihuali ma eli tlen quicuapolos ipan ojtli se tlen popoyotzi. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_19">19&#160;</span>Tlatelchihuali ma eli tlen quichihuilis tlen ax xitlahuac se sejcoyoc ejquetl, o se cahualtzi o se icnotzi. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_20">20&#160;</span>Tlatelchihuali ma eli tlen ihuaya motecas isihua itata pampa quiixpanotoc itata. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_21">21&#160;</span>Tlatelchihuali ma eli tlen quichihuas tlen hueli ica se tlapiyali. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_22">22&#160;</span>Tlatelchihuali ma eli tlen ihuaya motecas isihua icni o se tlen icone itata o inana. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_23">23&#160;</span>Tlatelchihuali ma eli tlen ihuaya motecas imona. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_24">24&#160;</span>Tlatelchihuali ma eli tlen quimictis seyoc ixtacatzi. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_25">25&#160;</span>Tlatelchihuali ma eli tlen quiselis tomi para quimictis seyoc tlen ax tleno quichijtoc. </div>
<div class='q'>Huan nochi inisraelitame inquiijtose: ‘Queja nopa ma eli.’ </div>
<div class='q'>
<span class="verse" id="DT27_26">26&#160;</span>Tlatelchihuali ma eli tlen ax quitlepanitas nochi ni tlanahuatili huan ax quineltocas. </div>
<div class='q'>Huan nochi inisraelitame inquiijtose: ‘Queja nopa ma eli.’  </div>
<div class='psalmlabel' id='DT28_0'> 28</div>
<div class='s'>Tlatiochihualistli para tlen tlaneltocaj </div>
<div class='p'>
<span class="verse" id="DT28_1">1&#160;</span>“Intla nelnelía melahuac inquineltocase imoTECO Dios huan inquichihuase nochi ni itlanahuatilhua tlen ama nimechnahuatía, huajca yajaya inmechchihuas más inhuejhueyi que nochi sequinoc tlacame ipan ni tlaltepactli. 
<span class="verse" id="DT28_2">2&#160;</span>Intla inquitlacaquilise tlen TOTECO Dios inmechilhuijtoc, inquipantise nochi ni tlatiochihualistli. </div>
<div class='q'>
<span class="verse" id="DT28_3">3&#160;</span>Inelise intlatiochihualme ipan altepetl huan campa inmilchihuase. </div>
<div class='q'>
<span class="verse" id="DT28_4">4&#160;</span>Tlatiochihualme elise nochi imoconehua, huan nochi tlen inquipixcase, huan nochi ininconehua imohuacaxhua, imoborregojhua huan nochi sequinoc imotlapiyalhua. </div>
<div class='q'>
<span class="verse" id="DT28_5">5&#160;</span>Inmechtiochihuas huan nochi imochiquihua tzontis ica cuatlactli huan nojquiya oncas tlen inquitequihuise campa inquixacualohuaj imoharina para inquichihuase imopantzi. </div>
<div class='q'>
<span class="verse" id="DT28_6">6&#160;</span>TOTECO inmechtiochihuas ipan nochi tlamantli tlen inquichihuase. Inmechtiochihuas quema inhualahuij huan quema inyahuij. </div>
<div class='p'>
<span class="verse" id="DT28_7">7&#160;</span>“Imomaco TOTECO inmechmactilis imocualancaitacahua tlen quinequise inmechtehuise. Yonque hualase campa imojuanti cuali motecpantose, pero queja hueli yase para mochololtise tlen imojuanti. </div>
<div class='p'>
<span class="verse" id="DT28_8">8&#160;</span>“TOTECO inmechtiochihuas huan quitemitis imocuacalhua campa inquiajcoctose tlen inquipixcatoque. Inmechtiochihuas ipan nochi tlamantli tlen inquichihuase. Yajaya tlahuel inmechtiochihuas ipan nopa tlali tlen inmechmacas para ipan initztose, huan initztose ica paquilistli. </div>
<div class='p'>
<span class="verse" id="DT28_9">9&#160;</span>“TOTECO inmechchihuas se xinach tlacame tlen intlatzejtzeloltique para ya queja inmechtencahuilijtoc inmechchihuas intla inquichihuase itlanahuatilhua huan inquitoquilise iojhui. 
<span class="verse" id="DT28_10">10&#160;</span>Huan nochi sequinoc tlacame ipan tlaltepactli quiitase para inisraelitame initztoque tlacame tlen TOTECO moaxcatijtoc. Huan nochi quimatise inquihuicaj itoca huan inmechimacasise. 
<span class="verse" id="DT28_11">11&#160;</span>TOTECO inmechmacas tlahuel miyac tlamantli tlen cuali para inmoricojchihuase. Inmechmacas miyac imoconehua, huan imotlapiyalhua quinpiyase miyac ininconehua. Yajaya inmechmacas miyac pixquistli ipan nopa tlali tlen quintencahuilijtoya imohuejcapan tatahua inmechmacas. 
<span class="verse" id="DT28_12">12&#160;</span>Huan TOTECO quitlapos campa onca ihueyi ricojyo nepa elhuicac huan inmechmacas atl quema itechmonequi nochi imotlal. Huan quitiochihuas nochi imotequi. Inquipiyase hasta mocahua para huelis inquintlanejtise tlacualistli sequinoc tlaltini itlacajhua. Pero imojuanti axaca monequis inquitlajtlanise ma inmechtlanejtica se tlenijqui. 
<span class="verse" id="DT28_13">13&#160;</span>TOTECO inmechchihuas intlayacanase huan ax inhualase tlaica. Mojmostla más intlejcose huan ax inyase para tlatzintla. Pero monequi xijneltocaca itlanahuatilhua imoTECO Dios tlen ama nimechnahuatía huan ica tlamocuitlahuili, nochi xijchihuaca. 
<span class="verse" id="DT28_14">14&#160;</span>Amo ximoiyocatlalica tlen nochi ni tlanahuatili para inyase campa imoarraves, niyon imonejmatl, san xitlahuac xiyaca. Huan ax quema xiquintoquilica tiotzitzi, niyon amo xiquintlepanitaca. </div>
<div class='s'>Tlatelchihualistli para tlen ax quineltocase TOTECO </div>
<div class='p'>
<span class="verse" id="DT28_15">15&#160;</span>“Pero intla ax inquineltocase imoTECO Dios, niyon ax inquichijtinemise nochi itlanahuatilhua huan ileyes tlen ama na nimechnahuatijtoc, hualas imopani nochi ni tlatelchihuali. </div>
<div class='q'>
<span class="verse" id="DT28_16">16&#160;</span>Inelise intlatelchihualme ipan altepetl huan campa inmilchihuase. </div>
<div class='q'>
<span class="verse" id="DT28_17">17&#160;</span>TOTECO quitelchihuas imochiquihua huan mocahuase cactoque. Quitelchihuas campa inquixacualohuaj imoharina huan ax tleno inquipiyase. </div>
<div class='q'>
<span class="verse" id="DT28_18">18&#160;</span>Elise tlatelchihualme imoconehua, huan nochi tlen inquipixcase. Elise tlatelchihualme ininconehua imohuacaxhua, huan imoborregojhua huan nochi sequinoc imotlapiyalhua. </div>
<div class='q'>
<span class="verse" id="DT28_19">19&#160;</span>Huan imojuanti nojquiya inelise intlatelchihualme ipan nochi tlamantli tlen inquichijtiyase. Quena, inelise intlatelchihualme quema inhualahuij huan quema inyahuij. </div>
<div class='p'>
<span class="verse" id="DT28_20">20&#160;</span>“TOTECO inmechtitlanilis tlatelchihuali huan inmechchihuas ximocuajcuapoloca huan ax inquimatise tlaque inquichihuase ipan nochi nopa tlamantli tlen panos hasta ipan se tlalochtli inmechtzontlamiltise imocualancaitacahua pampa inquichijtoque tlen fiero huan inquitlahuelcajtoque TOTECO. 
<span class="verse" id="DT28_21">21&#160;</span>TOTECO inmechtitlanilis tlahuel hueyi cocolistli hasta nochi inmechtzontlamiltis ipan nopa tlali campa incalaquise para inmoaxcatise. 
<span class="verse" id="DT28_22">22&#160;</span>TOTECO inmechmacas huac tlatlaxistli, tlasamahuilotl huan totonic ipan imotlacayo. Oncas tlatotonilotl tlen teijiyomictis, tlahuaquistli huan huejhueyi cocolistli ipan imotrigojmil. Huan nochi ni cocolistli inmechtepotztocas hasta inmechtzontlamiltis. 
<span class="verse" id="DT28_23">23&#160;</span>Nopona huejcapa ipan elhuicactli huan tlatzintla ipan tlali elis queja tepostli. Elhuicactli inmechtlasomatilis nopa atl huan tlali inmechtlasomatilis itlajca. 
<span class="verse" id="DT28_24">24&#160;</span>TOTECO quichihuas ma huetzi imopani xali huan ax atl. Quena, imotlal quicuepas tlaltejpoctli hasta inmechtzontlamiltis. </div>
<div class='s'>Israelitame ax tlatlanise intla tlajtlacolchihuase </div>
<div class='p'>
<span class="verse" id="DT28_25">25&#160;</span>“Huan TOTECO inmechtemactilis ininmaco imocualancaitacahua para ma inmechtlanica. Inyase campa inijuanti cuali inmotecpantose, pero teipa inmotlamixelose para inmochololtise tlen inijuanti. Nochi tlacame ipan tlaltepactli inmechijiyase pampa tlahuel fiero initztose. 
<span class="verse" id="DT28_26">26&#160;</span>Nopa totome huan tecuanime quicuase imotlacayohua huan axaca itztos para quinmajmatis. </div>
<div class='p'>
<span class="verse" id="DT28_27">27&#160;</span>“TOTECO inmechtitlanilis fiero cocome queja quinchihuili nopa Egipto ehuani, huan inmechchihuas tlahuel xisamahuiyaca campa hueli ipan imotlacayo. Inmechmacas tlaxhuisme, huan nopa cocolistli tlen tlahuel ajhuayohua huan ax oncas pajtli tlen ica inmochicahuase tlen ni cocolistli. 
<span class="verse" id="DT28_28">28&#160;</span>Nojquiya TOTECO inmechchihuas xilocojtiyaca, xipopoyotiyaca, huan ximocuajcuapolojtinemica. 
<span class="verse" id="DT28_29">29&#160;</span>Huan intlamachijtinemise tonaya queja se popoyotzi quichihua ipan itzintlayohuilo. Niyon se tlamantli ax quisas cuali ipan nochi tlen inquichihuase. Ajachica inmechtlaijiyohuiltise huan inmechtlaxtequilise. Axaca hualas para inmechpalehuis. 
<span class="verse" id="DT28_30">30&#160;</span>Inquiijtlanise se sihuatl para inmosihuajtise ihuaya, pero seyoc ihuaya motecas. Inmochijchihuilise imochajchaj, pero ax inquiaxilise para inquitequihuise. Inquichihuase xocomeca mili, pero ax huelis inquihuelicmatise itlajca. 
<span class="verse" id="DT28_31">31&#160;</span>Imoixtla quiquechtequise huan quihuejhuelose inacayo imotoro tlen tlapoxahua, pero niyon quentzi ax huelis inquicuase. Inmechcuilise imopilburro huan ayoc inmechcuepilise. Imoborregojhua mocahuase ininmaco imocualancaitacahua, huan axaca inmechpalehuis para sampa inmoaxcatise. 
<span class="verse" id="DT28_32">32&#160;</span>Imoixtla quinmactilise sequinoc tlali ehuani imooquichpilhua huan imosihuapilhua. Yonque tlahuel inquintemose mojmostla huan inquinequise inquinitase, ax tleno huelis inquichihuase. 
<span class="verse" id="DT28_33">33&#160;</span>Nopa pixquistli tlen imotlal huan itlajca nochi imotequi quicuase tlacame tlen ax inquinixmatij. Huan intlaijiyohuise nochipa huan san tlen hueli inmechchihuilise mojmostla. 
<span class="verse" id="DT28_34">34&#160;</span>Quema inquiitase nochi ni huejhueyi cuesoli, inmolocojcuepase. 
<span class="verse" id="DT28_35">35&#160;</span>TOTECO inmechtlaijiyohuiltis ica nopa cocolistli tlen quichihua ma palani imotlancuacayo huan imometztomahuiya. Ica nopa cocolistli ax onca pajtli. Huan ipan nochi imotlacayo tlen imoicxihua hasta ipan imotzonteco inquipiyase cocome tlen ax quipiya pajtli. </div>
<div class='p'>
<span class="verse" id="DT28_36">36&#160;</span>“TOTECO quichihuas para imojuanti huan imotlanahuatijca inmechhuicase ipan sejcoyoc tlen imojuanti huan imohuejcapan tatahua ax inquiixmatque. Huan nopona inmechfuerzajhuise inquinhueyichihuase tiotzitzi tlen tlachijchihualme ica cuahuitl huan tetl. 
<span class="verse" id="DT28_37">37&#160;</span>Huan innesise fiero hasta inquinmajmatise nochi tlacame nopona tlen inmechitase. Huan inmechhuetzquilise huan inelise queja se ahuiltlajtoli para inijuanti ipan nopa tlali campa TOTECO inmechhuicas. </div>
<div class='s'>Intla tlajtlacolchihuase, ax oncas itlajca ininmil </div>
<div class='p'>
<span class="verse" id="DT28_38">38&#160;</span>“Inquitocase miyac xinachtli pero inquipixcase pilquentzi, pampa quitlamicuase chapolime. 
<span class="verse" id="DT28_39">39&#160;</span>Inquitocase miyac xocomeca mili huan inquinmocuitlahuise. Pero ax inquitequise itlajca, niyon ax inquiise iayo pampa ocuilime quitlamicuase. 
<span class="verse" id="DT28_40">40&#160;</span>Inquipiyase olivo cuatini campa hueli ipan imotlal, pero ax huelis inmopolose aceite, pampa itlajca iselti tepehuis. 
<span class="verse" id="DT28_41">41&#160;</span>Inquinpiyase imotelpocahua huan imoichpocahua, pero ax mocahuase imohuaya pampa quinhuicase ilpitoque ipan sequinoc tlaltini para tlatequipanose san tlapic. 
<span class="verse" id="DT28_42">42&#160;</span>Chapolime quitlamicuase nochi imocuahua huan nochi imotlatoc. 
<span class="verse" id="DT28_43">43&#160;</span>Nopa sequinoc tlali ehuani tlen itztose ipan imotlal mochihuase más miyac huan más tejtetique. Huan imojuanti inquipolojtiyase más huan más imochicahualis. 
<span class="verse" id="DT28_44">44&#160;</span>Inijuanti inmechtlatlanejtise huan imojuanti ax tleno inquipiyase para inquintlanejtise. Inijuanti tlayacanase, huan imojuanti inyase hasta tlaica. </div>
<div class='p'>
<span class="verse" id="DT28_45">45&#160;</span>“Nochi ni tlatelchihualme elise para imojuanti intla ax inquinequij inquicaquise imoTECO Dios. Ni tlatelchihualme inmechtoquilijtiyase hasta inmechajsise huan inmechtzontlamiltise intla ax inquinequij inquichihuase itlanahuatilhua huan ileyes tlen yajaya tlanahuatijtoc. 
<span class="verse" id="DT28_46">46&#160;</span>Nochi ni fiero tlamantli inmechajsis intla ax inquitlacaquilíaj. Huan elis queja se tlanescayotl para nochipa tlen inmechnextilis imojuanti huan imoixhuihua nopa hueyi tlajtlacoli tlen inquichijtoque iixtla TOTECO. 
<span class="verse" id="DT28_47">47&#160;</span>Pampa ax inquihueyichijque imoTECO Dios ica paquilistli huan ica cuali imoyolo iixtla quema miyac tlamantli inmechmacayaya. 
<span class="verse" id="DT28_48">48&#160;</span>Huajca yajaya inmechcahuilis inquintequipanose imocualancaitacahua tlen TOTECO inmechtitlanilis para inmechtlaniquij. Huan intlatequipanose ica mayantli, huan amiquistli, niyon ax inquipiyase imoyoyo. Nochi tlamantli inquipolose. ImoTECO inmechchihuas intlatequipanose chicahuac hasta inmechtzontlamiltis. Intequitise queja se tlapiyali ica se tepostli ilpitoc iquechtla tlen tlahuel quicocohua. 
<span class="verse" id="DT28_49">49&#160;</span>TOTECO quinhualicas campa imojuanti sequinoc tlali ehuani tlen más huejca itztoque ipan tlaltepactli. Huan inmechajsiquij queja se cuajtli patlantihuala nelchicahuac huan quicuitehuas se piyo. Elise se xinach tlacame tlen niyon inintlajtol, ax inquimachilise. 
<span class="verse" id="DT28_50">50&#160;</span>Elise tlacame tlen ixcualantose, huan ax quintlepanitase huehuentzitzi, niyon ax quinicnelise pilconetzitzi. 
<span class="verse" id="DT28_51">51&#160;</span>Huan ininsoldados quincuase nochi ininconehua imotlapiyalhua huan quicuase itlajca imomilhua hasta quitlamiltise. Ax inmechcahuilise trigo, niyon xocomeca atl, niyon aceite, niyon ininconehua imohuacaxhua, niyon ininconehua imoborregojhua, huan inmiquise ica mayantli. </div>
<div class='p'>
<span class="verse" id="DT28_52">52&#160;</span>“Quiyahualose nochi imoaltepehua huan quintehuise hasta quihuehuelotzase nochi caltini tlen más huejhuejcapa huan nopa tepamitl tlen cuali tlachijchihuali tlen ipan inmotemachijtoyaj para inmechmanahuise. Quinyahualose huan quintlanise nochi altepetini ipan nochi nopa tlali tlen inmechmacas imoTECO Dios. 
<span class="verse" id="DT28_53">53&#160;</span>Tlahuel inmayanase huan inquincuase imooquichpilhua huan imosihuapilhua tlen TOTECO Dios inmechmacatoc tlen imotlacayo. Quena, ininnacayo inquicuase quema inmechtehuise imocualancaitacahua. 
<span class="verse" id="DT28_54">54&#160;</span>Hasta nopa tlacame tlen más quipiyaj teicnelili huan más tetlasojtlaj campa imojuanti, teipa fiero quitlachilis iicni, huan isihua tlen quiicneliyaya, huan iconehua tlen noja mocahuaj itztoque. 
<span class="verse" id="DT28_55">55&#160;</span>Huan ax quinmacas quentzi nopa nacatl tlen seyoc icone tlen quicua pampa ax tleno más oncas. Tlahuel intlaijiyohuise quema imocualancaitacahua quinyahualose nochi imoaltepehua. 
<span class="verse" id="DT28_56">56&#160;</span>Huan nopa sihuatl tlen ama achi más momahuilía huan ax quinequi moquetzas tlalchi iicxipa, teipa quincualancaitas ihuehue huan iconehua tlen tlahuel quinicneliyaya. San fiero quintlachilis. 
<span class="verse" id="DT28_57">57&#160;</span>Quincualancaitas hasta ixtacatzi quicuas itecyo tlen quisqui iijtico quema tlacatqui icone para ax quinmacas sequinoc iconehua, pampa ax oncas tlacualistli ipan nopa tonali quema imocualancaitacahua hualase huan quintehuise imoaltepehua. </div>
<div class='p'>
<span class="verse" id="DT28_58">58&#160;</span>“Nochi ya ni hualas imopani intla ax inquinequise inmomocuitlahuise huan inquichihuase senquistoc nochi ni tlanahuatili tlen ijcuilijtoc ipan ni amatlapohuali. Huan intla ax inquimajmahuilise imoTECO Dios tlen temajmati huan tlen quinamiqui para nochi imojuanti xijtlepanitaca, 
<span class="verse" id="DT28_59">59&#160;</span>yajaya inmechtitlanilis imojuanti huan imoixhuihua nochi ni huejhueyi cocolistli tlen temajmati huan ax quipiya pajtli huan tlahuel intlaijiyohuise. 
<span class="verse" id="DT28_60">60&#160;</span>Inmechmacas nochi nopa fiero cocolistli tlen quinajsic nopa tlacame tlen tlali Egipto huan tlahuel inmechmajmatiyaya. Huan nopa cocolistli ax quema inmechcahuas. San inquisenhuiquilise inquiijiyohuise mojmostla. 
<span class="verse" id="DT28_61">61&#160;</span>Nojquiya TOTECO inmechmacas tlatzacuiltili huan inmechtitlanilis nochi sequinoc cocolistli tlen más fiero tlen ax mopantía ijcuilijtoc ipan ni amatlajcuiloli tlen tlanahuatili. Huan intlaijiyohuise hasta yajaya inmechtzontlamiltis. 
<span class="verse" id="DT28_62">62&#160;</span>Huan san se ome inisraelitame inmocahuase initztoque, yonque ineltoyaj inmiyaqui queja ininmiyaca sitlalime ipan elhuicac, pampa ax inquitlacaquilijque itos imoTECO Dios. </div>
<div class='p'>
<span class="verse" id="DT28_63">63&#160;</span>“Huan queja TOTECO paquiyaya para inmechchihuilía tlen cuali huan inmechmiyaquilía, teipa paquis pampa yajaya inmechtlamitlaxolehuilijtos, huan ya inmechtzontlamiltis. Huan intla ax inquineltocase inmechpolihuiltis ipan nopa tlaltini campa inyase intlatequipanotij. 
<span class="verse" id="DT28_64">64&#160;</span>TOTECO inmechsemanas huan inmechxejxelos ipan nochi tlacame tlen se iyecapa tlali hasta seyoc. Huan nopona inquinhueyichihuase tiotzitzi, huan tlaixcopincayome tlen tlachijchihualme ica cuahuitl huan tetl tlen imojuanti huan imohuejcapan tatahua ax quinixmatque. 
<span class="verse" id="DT28_65">65&#160;</span>Huan quema initztose ipan nopa sequinoc tlaltini, ax inyolpactose, niyon ax inquipantise se piltlaltzi campa huelis inmosiyajcahuase, pampa TOTECO inmechchihuas ximajmahuica. Yajaya quichihuas ma temis imoixtiyol ica cuesoli, huan temis imoyolo ica miyac cuesoli. 
<span class="verse" id="DT28_66">66&#160;</span>Mojmostla imoyolis eltos mahuilili. Tlayohua huan tonaya inmajmahuise huan ax quema inquipiyase temachtli imoyolis. 
<span class="verse" id="DT28_67">67&#160;</span>Nelía tlahuel inmajmahuise hasta se ijnaloc inquiijtose: ‘¡Nijnequisquía ma ya tlayohuasquía!’ Huan se tlayohua inquiijtose: ‘¡Nijnequisquía ma ya tlanesisquía!’ Queja nopa inquiijtose ipampa nochi nopa fiero tlamantli tlen inquiitase tlen inmechchihuas ximomajmatica. 
<span class="verse" id="DT28_68">68&#160;</span>Yonque TOTECO inmechilhuijtoc para ax quema inmocuepase tlali Egipto ipan nopa ojtli ipan tlen inquisque, yajaya inmechhuicas sampa ipan tlali Egipto ipan barcos. Huan nopona intlacame huan insihuame inmonamacase para intlatequipanose san tlapic ica imocualancaitacahua, pero axaca quinequis inmechcohuas.”  </div>
<div class='psalmlabel' id='DT29_0'> 29</div>
<div class='s'>Nopa tlajtolsencahuali ihuaya TOTECO </div>
<div class='p'>
<span class="verse" id="DT29_1">1&#160;</span>Ya ni nopa tlajtolsencahuali tlen TOTECO quinahuati Moisés ma quichihua ica nopa israelitame ipan tlali Moab, iyoca tlen nopa seyoc tlajtolsencahuali tlen yajaya quichijqui ininhuaya ipan tepetl Horeb [29:1 O Sinaí.]. 
<span class="verse" id="DT29_2">2&#160;</span>Huan Moisés quinsentili nochi israelitame huan niquinilhui: </div>
<div class='p'>“Inquiitztoque nochi tlen TOTECO quichihuili Faraón, huan nochi itlapalehuijcahua huan nochi itlacajhua ipan tlali Egipto. 
<span class="verse" id="DT29_3">3&#160;</span>Inquiitztoque nochi nopa hueyi tlanescayotl huan chicahualis nescayotl tlen TOTECO quichijqui para tenextilis ihueyi chicahualis. 
<span class="verse" id="DT29_4">4&#160;</span>Pero hasta ama TOTECO ax inmechmacatoc se imoyolo para xijmachilica tlaque quiijtosnequi nochi nopa tlamantli tlen inquiitztoque ica imoixtiyol huan inquicactoque ica imonacas. 
<span class="verse" id="DT29_5">5&#160;</span>Para 40 xihuitl nimechyacanqui ipan nopa huactoc tlali, huan ipan nochi nopa tonali ax tlantoc imoyoyo, niyon imotecac. 
<span class="verse" id="DT29_6">6&#160;</span>Ax inquicuajque pantzi, niyon ax inquiique xocomeca atl, niyon ax inquiique seyoc tlailistli tlen más cococ, pero yajaya inmechmacac tlacualistli para xijmatica para TOTECO Dios, yajaya tlen nelía imoTECO. </div>
<div class='p'>
<span class="verse" id="DT29_7">7&#160;</span>“Quema tiajsicoj ipan ni tlali, quisque techtehuicoj Sehón, nopa tlanahuatijquetl tlen Hesbón, huan Og nopa tlanahuatijquetl tlen Basán, pero tiquintlanque. 
<span class="verse" id="DT29_8">8&#160;</span>Huan timoaxcatijque inintlal huan tiquinmajmacaque nopa huejhueyi familias Rubén, Gad huan tlajco nopa hueyi familia Manasés. 
<span class="verse" id="DT29_9">9&#160;</span>Huajca ama monequi xijchihuaca nochi tlen quiijtohuaj nochi ni tlanahuatili tlen ni tlajtolsencahuali huan queja nopa nochi tlen inquichihuase quisas cuali. </div>
<div class='p'>
<span class="verse" id="DT29_10">10&#160;</span>“Ama nochi inisraelitame inmoquetzaj nica iixtla imoTECO Dios ica nochi imotlayacancahua ipan sesen hueyi familia, huan ica huehue tlacame tlen quihuicaj tequihuejcayotl campa imojuanti, huan ica nochi imotlayacanca soldados. 
<span class="verse" id="DT29_11">11&#160;</span>Huan itztoque nica nochi imoconehua, imosihuajhua huan nopa sequinoc tlali ehuani tlen imohuaya mocahuaj tlen cuajcuahuij huan asacaj. 
<span class="verse" id="DT29_12">12&#160;</span>Nochi initztoque nica iixtla TOTECO Dios para incalaquise ipan ni tlajtolsencahuali tlen imoTECO Dios ama quichihua imohuaya. Huan imojuanti nojquiya inmotestigojquetzase para inmotemacase huan inquineltocase nochi tlen eltoc ipan ni tlajtoli. 
<span class="verse" id="DT29_13">13&#160;</span>Ama yajaya quinequi sampa inmechhueyitlalis queja initlacajhua. Quinequi sampa quiijtos ama para yajaya imoTeco Dios queja quintencahuili imohuejcapan tatahua Abraham, Isaac huan Jacob para quichihuasquía. 
<span class="verse" id="DT29_14">14&#160;</span>Pero TOTECO ax san quichihua ni tlajtoli huan tlatestigojquetza ica imojuanti, 
<span class="verse" id="DT29_15">15&#160;</span>tlen inmoquetzaj nica. Nojquiya quichihua ica nochi sequinoc tlen ama aya tlacatij para itztose nica iixpa. </div>
<div class='p'>
<span class="verse" id="DT29_16">16&#160;</span>“Inquiilnamiquij cuali quejatza tiisraelitame tiitztoyaj nepa ipan tlali Egipto huan quejatza tipanoque ipan sequinoc tlaltini huan altepetini tlen tiquinpantijque ipan ojtli huan tiajsicoj nica. 
<span class="verse" id="DT29_17">17&#160;</span>Nojquiya inquinitztoque nopa fiero tiotzitzi huan tlaixcopincayome tlen tlachijchihualme ica cuahuitl, tetl, plata huan oro tlen nopa tlacame quinhueyichihuayayaj. 
<span class="verse" id="DT29_18">18&#160;</span>Amo xijcahuaca ma itzto campa imojuanti se tlacatl, se sihuatl, se familia, o se hueyi familia tlen quinequis quihuejcamajcahuas TOTECO Dios huan pehuas quinhueyichihuas inintiotzitzi sequinoc tlaltini. Pampa tlen quinhueyichihuaj tiotzitzi temahuaj huan itztoque queja se cuahuitl tlen temaca itlajca tlen tecocohua huan temictía. </div>
<div class='p'>
<span class="verse" id="DT29_19">19&#160;</span>“Axaca tlen quitlacaquilía ni tlajtoli tlen ni tlatelchihualistli ma moilhuis para ax quema quiajsis ya. Ma ax moilhuis yajaya se tlacatl tlen nelcuali huan moyolilhuijtos ax quiajsis tlatzacuiltili yonque quichihuas san tlen quinequis huan quinhueyichihuas tiotzitzi. Intla queja nopa moilhuis, yajaya motlaminenpolos huan inmechnenpolos nojquiya. 
<span class="verse" id="DT29_20">20&#160;</span>TOTECO ayoc quitlapojpolhuis tlen queja nopa moilhuis. Tlahuel cualanis ica ya pampa TOTECO quitlasomati itlanahuatilhua. Huan nochi ni tlatelchihualme tlen ijcuilijtoc ipan ni amatlapohuali quiajsis tlen queja nopa moilhuía. Huan TOTECO quiixpolos ya huan nochi iixhuihua tlen ni tlaltepactli. 
<span class="verse" id="DT29_21">21&#160;</span>Huan TOTECO quiiyocatlalis nopa tlacatl tlen nochi huejhueyi familias tlen israelitame. Huan Toteco quichihuas ma quiajsi nochi nopa tlatelchihualme tlen nopa tlajtolsencahuali quiijtohua para quiajsis huan tlen eltoc ijcuilijtoc ipan nopa Tlapohuali tlen nopa Tlanahuatili. </div>
<div class='s'>Tlaijiyohuise ininconehua intla tlajtlacolchihuase </div>
<div class='p'>
<span class="verse" id="DT29_22">22&#160;</span>“Teipa imoconehua tlen tlacatise, huan imoixhuihua tlen hualase teipa, huan nochi sequinoc tlali ehuani tlen ajsiquij tlen huejhuejca, quiitase nochi nopa tlatzacuiltilistli huan cocolistli tlen TOTECO quititlanis ipan ni tlali, 
<span class="verse" id="DT29_23">23&#160;</span>huan quiijtose: ‘Nochi ni tlali san quipiya azufre, istatl huan tlasoli tlen tlatla. Ax tleno huelis quitocase huan ax tleno huelis quiyolitis, pampa niyon se xihuitl, ax huelis moscaltis ipan ni tlali. Eltoc queja huejcajquiya quema TOTECO quinxolejqui nopa altepetini Sodoma, Gomorra, Adma huan Zeboim tlen quintlamixolejqui ica ihueyi cualancayo.’ </div>
<div class='p'>
<span class="verse" id="DT29_24">24&#160;</span>“Huan teipa nochi tlaltepac ehuani tlajtlanise: ‘¿Para tlen ya ni quichijqui DIOS ica ni tlali? ¿Para tlen nimantzi cualanqui?’ </div>
<div class='p'>
<span class="verse" id="DT29_25">25&#160;</span>“Huan tlananquilise quej ni: ‘Ya ni eltoc pampa nopa israelitame quihuejcamajcajque nopa tlajtoli tlen ininTECO tlen elqui ininDios ininhuejcapan tatahua quichijqui ica inijuanti quema quinquixti ipan tlali Egipto. 
<span class="verse" id="DT29_26">26&#160;</span>Inijuanti yajque momaijtotoj huan motlancuaquetzatoj iniixtla tiotzitzi tlen ax neli huan tlen ax quinixmatiyayaj, niyon ax quipiyayayaj caquihuili para quinhueyichihuase. 
<span class="verse" id="DT29_27">27&#160;</span>Huan yeca nelía cualanqui ininDIOS ica ni tlali ehuani huan quichijqui ma huetzi ininpani nochi tlatelchihualme tlen ijcuilijtoc ipan ni amatlapohuali. 
<span class="verse" id="DT29_28">28&#160;</span>Huan DIOS quinquixti tlen ni tlali ica ihueyi cualancayo huan quincuamajcajtoc ipan sequinoc tlaltini queja eltoc hasta ama.’ Queja nopa quiijtose sequinoc tlacame tlen inisraelitame. </div>
<div class='p'>
<span class="verse" id="DT29_29">29&#160;</span>“Onca sequin tlamantli ixtacatzi tlen ax tijmatij pampa TOTECO ax technextilijtoc. Nopa tlamantli iaxca TOTECO toDIOS. Pero nopa tlamantli tlen yajaya technextilijtoc eltoc para tojuanti huan toconehua para nochipa ma tijchijtinemica nochi ni tlajtoli tlen quiijtohuaj nochi ni tlanahuatili.  </div>
<div class='psalmlabel' id='DT30_0'> 30</div>
<div class='s'>Quejatza sampa quiselise tlatiochihualistli </div>
<div class='p'>
<span class="verse" id="DT30_1">1&#160;</span>“Teipa imopani hualas nochi ni tlatiochihuali huan ni tlatelchihuali tlen nimechpohuilijtoc ipan ni tonal huan tlen nimechtlalilijtoc para xijtlapejpenica. Huan inmoilhuise tlen ni tonal ipan nopa tlaltini campa imoTECO Dios inmechtojtocas. 
<span class="verse" id="DT30_2">2&#160;</span>Huan intla quema inmoilhuise, imojuanti huan imoixhuihua inmocuepase ica imoTECO Dios huan inquineltocase tlen quiijtohua queja nimechnahuatía ama ica nochi imoyolo huan ica nochi imoalma, 
<span class="verse" id="DT30_3">3&#160;</span>huajca imoTECO Dios quipatlas imoyolis huan sampa inmechtlasojtlas. Huan yajaya inmechsejcotilis sampa tlen nochi tlaltini campa inmechsemanas. 
<span class="verse" id="DT30_4">4&#160;</span>Huan yonque inmechsemantoc campa más huejca ipan iyecapa ni tlaltepactli, hasta nepa yas inmechtemoti, huan tlen nepa yajaya inmechhualicas. 
<span class="verse" id="DT30_5">5&#160;</span>Huan teipa TOTECO Dios inmechhualicas sampa ipan ni tlali tlen imohuejcapan tatahua moaxcatijque huan sampa inmoaxcatise imojuanti. Huan TOTECO quichihuas para quisas cuali imotequi huan inmechmiyaquilis más huan ax queja imohuejcapan tatahua. 
<span class="verse" id="DT30_6">6&#160;</span>Huan yajaya quitlalis nopa tlanescayotl tlen nopa tlajtolsencahuali ipan imoyolo huan ipan ininyolo imoixhuihua. Inmechyolpajpacas para xiquicnelica ica nochi imoyolo huan ica nochi imoalma, huan queja nopa nelnelía inquipiyase yolistli. </div>
<div class='p'>
<span class="verse" id="DT30_7">7&#160;</span>“Huan imoTECO Dios quichihuas ma huetzi nochi ni tlatelchihuali ipan imocualancaitacahua, huan ipan tlen inmechcualancaitaj. 
<span class="verse" id="DT30_8">8&#160;</span>Huan imojuanti sampa inquineltocase tlen quiijtohua imoTECO Dios huan inquichihuase nochi itlanahuatilhua tlen na nimechnahuatía ama. 
<span class="verse" id="DT30_9">9&#160;</span>Huajca quena, TOTECO quichihuas ma quisa nelía cuali nochi tlamantli tlen inquichihuase ica imoma. Huan nochi quisas cuali para imoconehua, huan ininconehua imotlapiyalhua, huan momiyaquilis nopa pixquistli tlen imotlatoc. Quena, imoTECO Dios sampa paquis imohuaya huan sampa inmechchihuilis tlen cuali, queja achtohuiya paquiyaya huan quinchihuiliyaya tlen cuali imohuejcapan tatahua. 
<span class="verse" id="DT30_10">10&#160;</span>Queja nopa elis intla inquineltocase imoTECO Dios, huan inquichihuase nochi itlanahuatilhua tlen ijcuilijtoc ipan ni amatlapohuali tlen tlanahuatili, huan inmocuepase ica ya ica nochi imoyolo huan ica nochi imoalma. </div>
<div class='p'>
<span class="verse" id="DT30_11">11&#160;</span>“Ni tlanahuatili tlen ama nimechmaca ax tlahuel ohui para inquichihuase, niyon ax ohui para inquimachilise. 
<span class="verse" id="DT30_12">12&#160;</span>Nochi ni tlanahuatili ax eltoc nepa elhuicac para inquiijtose: ‘¿Ajqueya huelis tlejcos nepa elhuicac topampa tojuanti para ma techhualiquili, huan techchihuilis ma tijtlacaquilica itlanahuatilhua TOTECO huan queja nopa tijchihuase?’ 
<span class="verse" id="DT30_13">13&#160;</span>Nojquiya ni tlanahuatili ax mocahua ipan ne seyoc nali ne hueyi atl para inquiijtose: ‘¿Ajqueya huelis apanos ne hueyi atl topampa tojuanti para ma techhualiquili itlanahuatilhua TOTECO huan techchihuilis ma tijtlacaquilica huan tijchihuase?’ ¡Axtle! 
<span class="verse" id="DT30_14">14&#160;</span>Ni tlajtoli tlen huala tlen TOTECO eltoc tlahuel imonechca. Eltoc ipan imocamac para intlacamahuise huan eltoc ipan imotlalnamiquilis para huelis inmoyolilhuise tlen quiijtohua huan xijchihuaca. </div>
<div class='p'>
<span class="verse" id="DT30_15">15&#160;</span>“Xiquitaca ama nijtlalijtoc imoixtla ipan se lado yolistli huan tlen cuali, huan ipan sejcoyoc, miquistli huan tlen ax cuali, huan monequi xijtlapejpenica. 
<span class="verse" id="DT30_16">16&#160;</span>Ama nimechnahuatía xiquicnelica imoTECO Dios huan xijtoquilica iojhui, huan xijchihuaca nochi itlanahuatilhua huan ileyes. Intla queja nopa inquichihuase, huajca initztose ica cuali huan inquinpiyase miyac imoconehua, huan TOTECO Dios inmechtiochihuas ipan nopa tlali campa incalaquise ama para inmoaxcatise. 
<span class="verse" id="DT30_17">17&#160;</span>Pero intla ipan imoyolo inmohuejcatlalise tlen TOTECO huan ax inquineltoquilise nochi ni tlanahuatili, huan intla tiotzitzi inmechcajcayahuase huan pehuas inquinhueyitlalise huan inquintequipanose, 
<span class="verse" id="DT30_18">18&#160;</span>ipan se tlalochtli nimechilhuía inmiquise. Ax huejcahuase initztose ipan nopa tlali tlen ama inapanose atemitl Jordán para inmoaxcatitij. </div>
<div class='p'>
<span class="verse" id="DT30_19">19&#160;</span>“Huajca ama ipan ni tonal niquinnotza elhuicactli huan tlaltepactli ma motestigojquetzaca para ama nijtlalijtoc imoixtla yolistli huan miquistli, huan tlatiochihualistli huan tlatelchihualistli para xijtlapejpenica. Huajca xijtlapejpenica yolistli para imojuanti huan imoixhuihua nelnelía initztose. 
<span class="verse" id="DT30_20">20&#160;</span>Xijtlapejpenica xiquicnelica imoTECO Dios huan xijneltoquilica. Ximotemacaca ica ya pampa yajaya imoyolis, huan yajaya inmechchihuas initztose miyac xihuitl ipan nopa tlali tlen TOTECO quintencahuili imohuejcapan tatahua, Abraham, Isaac huan Jacob para inmechmacasquía.”  </div>
<div class='psalmlabel' id='DT31_0'> 31</div>
<div class='s'>Josué tlen quiselis itequi Moisés </div>
<div class='p'>
<span class="verse" id="DT31_1">1&#160;</span>Huan na niMoisés sampa niquincamahui nochi israelitame, huan niquinilhui: </div>
<div class='p'>
<span class="verse" id="DT31_2">2&#160;</span>“Na nijpiya 120 xihuitl huan ayoc nihueli nimechyacanas ipan tlatehuijcayotl. Nojquiya TOTECO nechilhuijtoc para ax huelis nijpanos ni atemitl Jordán. 
<span class="verse" id="DT31_3">3&#160;</span>Pero imoTECO Dios imohuaya yas huan yajaya inmechyacanas inapanose ni atemitl. Yajaya quintzontlamiltis nochi nopa tlacame imoixpa, huan inmoaxcatise inintlal. Huan Josué elis imotlayacanca queja quiijtojtoc TOTECO. 
<span class="verse" id="DT31_4">4&#160;</span>Huan TOTECO quinchihuilis nochi nopa tlacame nopona queja quichijqui ica Sehón huan Og, nopa tlanahuatiani tlen nopa amorreos tlen quintzontlamilti huan moaxcati nochi inintlal. 
<span class="verse" id="DT31_5">5&#160;</span>Huan quema TOTECO quichihuas para nopa altepetini ma huetzica imomaco, xiquinchihuilica nochi tlen nimechnahuatijtoc xijchihuaca. 
<span class="verse" id="DT31_6">6&#160;</span>Ximoyoltetilica huan ximosemacaca. Amo ximajmahuica, niyon amo xihuihuipicaca iniixpa, pampa imoTECO Dios yajaya tlen yahui imohuaya huan ax inmechcahuas, niyon ax inmechtlahuelcahuas.” </div>
<div class='p'>
<span class="verse" id="DT31_7">7&#160;</span>Teipa nijnotzqui Josué huan iniixtla nochi israelitame niquilhui: </div>
<div class='p'>“Ximoyoltetili huan ximosemaca, pampa ta tiquinhuicas ni tlacame ipan nopa tlali tlen TOTECO quintencahuili ininhuejcapan tatahua para quinmacas. Huan elis ta tlen tiquinmajmacas nopa tlali. 
<span class="verse" id="DT31_8">8&#160;</span>TOTECO mitzyacantiyas ta huan mohuaya itztos. Ax mitzcahuas, niyon mitztlahuelcahuas, huajca amo ximomajmati, niyon amo ximocueso.” </div>
<div class='s'>Tlapojpolhuili para nochi tlahuiquililistli </div>
<div class='p'>
<span class="verse" id="DT31_9">9&#160;</span>Huajca Moisés quiijcuilo nochi ni tlanahuatili huan quinmactili nopa levita totajtzitzi tlen quihuicayayaj nopa caxa ica nopa tlajtolsencahuali huan niquinmactili nochi nopa huehue tlacame tlen quipixque tequihuejcayotl ica israelitame. </div>
<div class='p'>
<span class="verse" id="DT31_10-11">10-11&#160;</span>Huan quinmacac ni tlanahuatili, quinilhui: “Sesen chicome xihuitl, monequi xijpohuaca nochi ni tlanahuatili quema ajsis nopa xihuitl quema nochi israelitame quintlapojpolhuise iniisraelita icnihua tlen quintlahuiquilíaj. Xijpohuaca ipan nopa samano quema inquiilnamiquise nopa ilhuitl quema mochihuaj Pilxajcaltzitzi, huan nochi inmosentilise iixtla TOTECO Dios ipan nopa lugar tlen yajaya quitlapejpenijtos. </div>
<div class='p'>
<span class="verse" id="DT31_12">12&#160;</span>“Xiquinsejcotilica nochi tlacame, sihuame, coneme huan sequinoc tlali ehuani tlen itztose imohuaya ipan imoaltepehua para ma quicaquica quema inquipohuase ni ley huan quimatise huan quitlepanitase imoTECO Dios, huan ica miyac tlamocuitlahuili ma quichihuaca nochi tlen quiijtohua nopa tlajtoli ipan nochi ni tlanahuatili. 
<span class="verse" id="DT31_13">13&#160;</span>Huan imoconehua tlen aya tleno quimatij tlen nochi ni tlanahuatili, huelis quicaquise huan quiyecose quitlepanitase imoTECO Dios nochi tonali tlen initztose ipan nopa tlali tlen inquipanose ni atemitl Jordán huan inmoaxcatise.” </div>
<div class='s'>Itlamiya tlanahuatil TOTECO para Moisés </div>
<div class='p'>
<span class="verse" id="DT31_14">14&#160;</span>Huan teipa TOTECO quiilhui Moisés: </div>
<div class='p'>“Xiquita, ya monechcahuía nopa hora para timiquis. Huajca xijnotza Josué, huan ximonextica tlen inome ipan nopa yoyon tiopamitl campa timopantíaj para niquiyocatlalis para nopa tequitl tlen quichihuas.” </div>
<div class='p'>Huajca Moisés huan Josué yajque ipan nopa yoyon tiopamitl campa mopantíaj ihuaya TOTECO, 
<span class="verse" id="DT31_15">15&#160;</span>huan nopona monexti TOTECO ipan se mixtli tlen motlali campa icaltempa nopa yoyon tiopamitl. 
<span class="verse" id="DT31_16">16&#160;</span>Huan TOTECO quiilhui Moisés: </div>
<div class='p'>“Ya nechca para timiquis huan timosentilis ica motatahua. Huan ni israelitame nechcajtehuase huan quiixpanose nopa tlajtolsencahuali tlen quichijque nohuaya. Quichihuase queja ahuilnenca sihuame tlen momecatíaj ica sequinoc, pampa quinhueyichihuase tiotzitzi tlen ax quinixmatij tlen onca ipan nopa tlali. 
<span class="verse" id="DT31_17">17&#160;</span>Huajca teipa tlahuel nicualanis ica inijuanti. Huan nopa tonal niquincahuas huan nimoicancuepas. Ax niquincaquis huan tlacame quintzontlamiltise. Quena, tlahuel miyac tlaijiyohuilistli huan tlaohuijcayotl quinajsis hasta ica ohui quiijtose: ‘¿Huelis nochi tlaijiyohuilistli techajsi pampa Toteco Dios ayoc tohuaya itztoc?’ 
<span class="verse" id="DT31_18">18&#160;</span>Huan nelnelía nimoicancuepas ica inijuanti ipan nopa tonali ipampa nochi tlen ax cuali quichijtose huan ipampa quinhueyichijtose tiotzitzi, huan yeca ax nimocuatotonis ininpampa inijuanti.” </div>
<div class='p'>
<span class="verse" id="DT31_19">19&#160;</span>Huan ama TOTECO quiijto: “Xiquijcuiloca ni huicatl huan xiquinmachtica nopa israelitame para ma huicaca huan elis queja se testigo ica inijuanti tlen quinnextilis para ax cuali ma nechcajtehuaca. 
<span class="verse" id="DT31_20">20&#160;</span>Pampa na nijchijtos para ma calaquica ipan nopa tlali tlen niquintencahuili ininhuejcapan tatahua. Elis se tlali campa nochi quipiya hasta mocahua. Huan tlacuajtose huan ixhuitose huan moricojchijtose, pero teipa yase ica tiotzitzi. Quena, nechcahuase huan quinhueyichihuase tiotzitzi huan quintequipanose. Ayoc nechnequise huan quiixpanose nopa tlajtolsencahuali tlen nijchijqui ininhuaya. 
<span class="verse" id="DT31_21">21&#160;</span>Pero teipa quema quinajsis miyac tlamantli tlaijiyohuilistli, huajca ni huicatl elis queja se testigo tlen quinteilhuía huan quinpohuilis tlen fiero quichijtoque. Huan iniixhuihua quiilnamiquise ni huicatl huan huicase. Ama quema aya niquincahuilía ma calaquica ipan nopa tlali tlen niquintencahuili, ya cuali nijmati canque onajsis inintlalnamiquilis.” </div>
<div class='p'>
<span class="verse" id="DT31_22">22&#160;</span>Huajca ipan nopa tonal Moisés quiijcuilo ni huicatl huan quichijqui nochi israelitame ma quitzontecotlalica. 
<span class="verse" id="DT31_23">23&#160;</span>Huan TOTECO quitequimacac Josué, icone Nun, huan quiilhui: </div>
<div class='p'>“Ximoyoltetili huan ximosemaca pampa elis ta tlen tiquinhuicas ni israelitame hasta nopa tlali tlen nimechtencahuilijtoc huan na niitztos mohuaya.” </div>
<div class='p'>
<span class="verse" id="DT31_24">24&#160;</span>Quema Moisés tlanqui quiijcuilohua nochi nopa tlajtoli tlen nochi nopa tlanahuatili ipan se amatlapohuali, 
<span class="verse" id="DT31_25">25&#160;</span>quincamahui nopa levita totajtzitzi tlen quipixque nopa tequitl para quihuicase nopa caxa ica nopa tlajtolsencahuali tlen TOTECO, huan quinilhui: </div>
<div class='p'>
<span class="verse" id="DT31_26">26&#160;</span>“Xijhuicaca ni amatlapohuali ica itlanahuatilhua TOTECO, huan xijtlalica inacastla nopa caxa tlen quihuica nopa tlajtolsencahuali tlen quichijqui TOTECO Dios para nopona ma elto queja se testigo tlen quiita tlen inquichihuaj. </div>
<div class='p'>
<span class="verse" id="DT31_27">27&#160;</span>“Na nijmati tlahuel inmotlepanitaj huan intochontique. Ipan nochi ni tonali quema ninejnentoc imohuaya, inmotochonchijtoque ica TOTECO, huan nijmati para noja más inmotochonchihuase ica ya quema ya nimictos. 
<span class="verse" id="DT31_28">28&#160;</span>Huajca ma monechcahuica campa na nochi huehue tlacame huan nopa tlayacanquetl tlen sesen hueyi familia para niquinilhuis ni tlamantli huan niquintestigojquetzas elhuicactli huan tlaltepactli ica inijuanti. 
<span class="verse" id="DT31_29">29&#160;</span>Nijmati quema nimiquis inmotochonchihuase huan inquicahuase nopa ojtli tlen nimechnahuatijtoc xijtoquilica. Huan teipa ipan itlamiya tonali imopani huetzis tlen tlahuel fiero, pampa inquichihuase tlen ax cuali iixtla TOTECO huan inquicualanise TOTECO ipampa nopa tiotzitzi tlen inmochihuilise.” Queja nopa Moisés quinilhui nopa levitame. </div>
<div class='s'>Nopa huicatl tlen quisencajqui Moisés </div>
<div class='p'>
<span class="verse" id="DT31_30">30&#160;</span>Huajca Moisés quipojqui ni huicatl tlen ipejya hasta itlamiya iniixtla nochi israelitame tlen mosentilijtoyaj nopona, quinilhui:  </div>
<div class='psalmlabel' id='DT32_0'> 32</div>
<div class='q'>
<span class="verse" id="DT32_1">1&#160;</span>“Nochi ipan elhuicactli huan tlaltepactli ma quitlacaquilica tlen na niquijtos. </div>
<div class='q'>
<span class="verse" id="DT32_2">2&#160;</span>Xijselica notlamachtil queja inquiselíaj atl quema tlaahuetzi. </div>
<div class='q'>Queja ajhuechtli nochi quitzacua huan pitzajatl quiapachohua xihuitl huan sacatl, </div>
<div class='q'>san notlajtol xijmatica. </div>
<div class='q'>
<span class="verse" id="DT32_3">3&#160;</span>Na nitlayolmelahua itoca TOTECO. </div>
<div class='q'>Niteilhuía quejatza onpano ihueyitilis Toteco Dios. </div>
<div class='q'>
<span class="verse" id="DT32_4">4&#160;</span>Yajaya tlen techmanahuía. </div>
<div class='q'>Nochi itequi eltoc cuali. </div>
<div class='q'>Xitlahuac nochi tlen quichihua. </div>
<div class='q'>Yajaya nopa Toteco Dios tlen temachtli. </div>
<div class='q'>Ax quema quichihua tlen ax ijqui. </div>
<div class='q'>Yajaya quichihua tlen melahuac huan cuajcualtzi. </div>
<div class='q'>
<span class="verse" id="DT32_5">5&#160;</span>Pero nopa israelitame ax quichijtoque tlen cuali. </div>
<div class='q'>Ax quinamiqui elise iconehua pampa motochonchijtoque ica ya. </div>
<div class='q'>
<span class="verse" id="DT32_6">6&#160;</span>¿Queja nopa inquitlaxtlahuíaj TOTECO, inisraelitame? </div>
<div class='q'>Intochontique huan inhuihuime. </div>
<div class='q'>¿Ax yajaya imotata tlen inmechtlacatilti? </div>
<div class='q'>Yajaya inmechchijchijtoc huan inmechmacatoc yolistli. </div>
<div class='q'>
<span class="verse" id="DT32_7">7&#160;</span>Xiquilnamiquica nopa tonali huejcajquiya huan quejatza panotihualajque imohuejcapan tatahua. </div>
<div class='q'>Xiquintlajtlanica imotatahua huan nopa huehue tlacame ma inmechpohuilica. </div>
<div class='q'>
<span class="verse" id="DT32_8">8&#160;</span>Oncac se tonal huejcajquiya quema Toteco Tlen Más Hueyi quinmajmacac nochi xinach tlacame sesen tlali campa itztosquíaj. </div>
<div class='q'>Yajaya quiquetzqui miyac nepamitl campa hueli para tlatlajco ma onca tlaltini ica inintlacajhua queja ininmiyaca israelitame. </div>
<div class='q'>
<span class="verse" id="DT32_9">9&#160;</span>Pampa tiisraelitame tiitlacajhua TOTECO. </div>
<div class='q'>Tiiaxcahua tlen yajaya teipa quiselis queja se quiselía se tlenijqui tlen se tetat quimacatehua icone. </div>
<div class='q'>
<span class="verse" id="DT32_10">10&#160;</span>TOTECO techpanti tiisraelitame huan tohuejcapan tatahua ipan nopa huactoc tlali, </div>
<div class='q'>campa nopa ajacatl quihuijhuitectoc chicahuac huan campa ax tleno onca. </div>
<div class='q'>Techmanahui, huan techmachti huan techmocuitlahui cuali queja tieliyayaj tiiixtiyol sitlal. </div>
<div class='q'>
<span class="verse" id="DT32_11">11&#160;</span>Techchihuili queja se cuajtli moeltlapalpapatlatza ipan itepasol huan quinnotza ipilconehua ma patlanica. </div>
<div class='q'>Huan quema quiita iconehua tlaxicohuaj patlantinemij, quipajpatlahua ieltlapal para ieltlapaltipa ma huetzica huan quinhuicas campa tepeixco hasta campa itepasol. </div>
<div class='q'>Queja nopa techmocuitlahuijtoc TOTECO. </div>
<div class='q'>
<span class="verse" id="DT32_12">12&#160;</span>Yajaya TOTECO iselti techyacantoc huan axaca más. </div>
<div class='q'>Ax quipixqui niyon se tiotzi tlen quipalehui. </div>
<div class='q'>
<span class="verse" id="DT32_13">13&#160;</span>TOTECO quichijqui ma titlatlanica. </div>
<div class='q'>Techtlamacac tiisraelitame ica nopa cuatlajcayotl tlen más cuali tlen onca ipan mili. </div>
<div class='q'>Ipan tepeixco quiquixti nectli huan techmacac ma tijcuaca huan ipan sequinoc tetini tlen tetic techquixtili aceite. </div>
<div class='q'>
<span class="verse" id="DT32_14">14&#160;</span>Techtlamacac ica mantequilla huan lechi tlen inintlapiyalhua. </div>
<div class='q'>Tijcuajque ininnacayo nopa pilborregojtzitzi tlen más yejyectzitzi. </div>
<div class='q'>TOTECO techtlamacac ica oquich borregojme huan oquich chivojme tlen achi cuali tlen oncayayaj ipan tlali Basán. </div>
<div class='q'>Techmacac nopa trigo tlen más cuajcualtzi, </div>
<div class='q'>huan tiquique tlen más cuajcualtzi xocomeca atl. </div>
<div class='q'>
<span class="verse" id="DT32_15">15&#160;</span>Pero tiisraelitame pejqui tineltlacuaj, </div>
<div class='q'>huan pejqui más timochihuaj tihuejhueyij hasta tlahuel tielque titomahuaque. </div>
<div class='q'>Huan tijtlahuelcajque Toteco Dios tlen techchihuilijqui. </div>
<div class='q'>Tijhuejcamajcajque nopa hueyi tetl tlen techmanahuijtoya, </div>
<div class='q'>huan ax tijnequiyayaj yajaya tlen totemaquixtijca. </div>
<div class='q'>
<span class="verse" id="DT32_16">16&#160;</span>Huan tiisraelitame tijpejpehualtijque huan tijcualanijque TOTECO Dios, </div>
<div class='q'>pampa tiquinhueyichijque tiotzitzi tlen fierojtique. </div>
<div class='q'>
<span class="verse" id="DT32_17">17&#160;</span>Tiisraelitame tiquinmactilijque tlacajcahualistli ajacame tlen Axcualtlacatl, </div>
<div class='q'>quema titlatencahuayayaj iniixtla nopa tiotzitzi tlen ax ya Toteco Dios, </div>
<div class='q'>huan ax quema tiquinixmajtoyaj. </div>
<div class='q'>Inijuanti eliyaya tiotzitzi tlen yancuique, </div>
<div class='q'>tlen sanoc onajsicoj huan tlen totatahua ax quintlepanitayayaj. </div>
<div class='q'>
<span class="verse" id="DT32_18">18&#160;</span>Israelitame, inquiilcajtoque imoTata huan imoTlamanahuijca. </div>
<div class='q'>Inquiilcajque Toteco Dios tlen techmacatoc yolistli. </div>
<div class='q'>
<span class="verse" id="DT32_19">19&#160;</span>Huan TOTECO quiitac tlen tijchihuayayaj huan tlahuel tohuaya cualanqui. </div>
<div class='q'>Tojuanti tlen tiioquichpilhua huan tiisihuapilhua tijchihuilijque ma techcualancaita. </div>
<div class='q'>
<span class="verse" id="DT32_20">20&#160;</span>Huan teipa TOTECO quiijto: ‘Na nojquiya nimoicancuepas ica inijuanti, </div>
<div class='q'>huan niquitas hasta canque tlamis ininsisinijcayo. </div>
<div class='q'>Nelnelía inijuanti ax cuajcualme. </div>
<div class='q'>Itztoque queja coneme tlen axaca huelis ininpan motemachis. </div>
<div class='q'>
<span class="verse" id="DT32_21">21&#160;</span>Nechchijque ma niquintlasomati pampa quinhueyichijque tiotzitzi huan tlaixcopincayome tlen ax ya Toteco Dios. </div>
<div class='q'>Nechpejpehualtijque ica ininteteyohua. </div>
<div class='q'>Huajca na nojquiya niquinchihuas ma nechtlasomatica pampa niquinpalehuis tlacame tlen ax ya notlacajhua. </div>
<div class='q'>Huan niquinpejpehualtis nopa israelitame ica tlacame tlen ax quinitaj intla quipiyaj ininpati. </div>
<div class='q'>
<span class="verse" id="DT32_22">22&#160;</span>Nocualancayo tlejcos queja se tlitl, </div>
<div class='q'>huan lemenis hasta ajsis campa más huejcatla ipan mictla. </div>
<div class='q'>Quitlamitlatis nochi tlaltepactli huan itlajca. </div>
<div class='q'>Hasta campa pehua tepetini quitlatis ne tlitl. </div>
<div class='q'>
<span class="verse" id="DT32_23">23&#160;</span>Nielis queja se tlen quinmajcahuilis cuatlamintli, </div>
<div class='q'>pampa nijtitlanis ipan inijuanti nochi tlen ax cuali. </div>
<div class='q'>
<span class="verse" id="DT32_24">24&#160;</span>Cocoxquetiyase ica mayantli huan miquise ica tlatotonilotl. </div>
<div class='q'>Se fiero cocolistli quintzontlamiltis. </div>
<div class='q'>Niquintitlanilis tecuanime tlen mosisiníaj huan cohuame tlen tlahuel pajyojque tlen mohuahuatatzaj tlalchi. </div>
<div class='q'>
<span class="verse" id="DT32_25">25&#160;</span>Ipan calles huetzise ininconehua mictoque ica machete, </div>
<div class='q'>huan ipan calijtic oncas majmajtli. </div>
<div class='q'>Telpocame huan ichpocame miquise, huehuentzitzi huan coneme tlen noja chichij nojquiya. </div>
<div class='q'>
<span class="verse" id="DT32_26">26&#160;</span>Na niquijto para niquinsemanas huan niquintlamiixpolos ipan tlaltepactli hasta axaca quinilnamiquis. </div>
<div class='q'>
<span class="verse" id="DT32_27">27&#160;</span>Pero ax niquijiyohuisquía quema nechpaquitasquía nocualancaitacahua. </div>
<div class='q'>Ax nijnequi ma mohueyimatica inijuanti tlen nechcualancaitaj huan quiijtose: </div>
<div class='q'>Ax elqui ininDIOS tlen quintlamilti nopa israelitame. </div>
<div class='q'>Tojuanti toseltitzitzi tijchijque ica tochicahualis.’ </div>
<div class='q'>Queja nopa quiijtojtosquíaj imocualancaitacahua. </div>
<div class='q'>
<span class="verse" id="DT32_28">28&#160;</span>Pero inisraelitame inquipolojtoque tlalnamiquilistli, </div>
<div class='q'>huan inhuihuitique. </div>
<div class='q'>¡Ax tleno inquimachilíaj! </div>
<div class='q'>
<span class="verse" id="DT32_29">29&#160;</span>Intla elisquíaj intlamatini inquimachilisquíaj huan inquimatisquíaj canque intlamitij. </div>
<div class='q'>
<span class="verse" id="DT32_30">30&#160;</span>Pampa ¿quejatza elqui para se imocualancaitaca iselti huelqui inmechtojtocac se mil inisraelitame? </div>
<div class='q'>Huan ¿quejatza elqui para ica ome quintojtocaque 10 mil tlen imojuanti? </div>
<div class='q'>San elqui pampa niimoTECO, tlen niimotlamanahuijca, </div>
<div class='q'>nimechtemactili ininmaco imocualancaitacahua. </div>
<div class='q'>
<span class="verse" id="DT32_31">31&#160;</span>Inintlamanahuijca imocualancaitacahua ax hueli ihuaya motlalis totlamanahuijca tojuanti. </div>
<div class='q'>
<span class="verse" id="DT32_32">32&#160;</span>Pero inisraelitame initztoque queja xocomeca tzontli tlen ax cuali. </div>
<div class='q'>Initztoque queja tlacame tlen altepetini Sodoma huan Gomorra huejcajquiya. </div>
<div class='q'>Huan nopa xocomeca atl tlen inquiyoliltíaj quipiya ipajyo huan tlahuel chichic. </div>
<div class='q'>
<span class="verse" id="DT32_33">33&#160;</span>Nopa xocomeca atl eltoc queja nopa inintencococa cohuame tlen temictíaj queja mahuaquijme. </div>
<div class='q'>
<span class="verse" id="DT32_34">34&#160;</span>‘Nicajcoctihuala miyac tlamantli fiero para ica nimechtlatzacuiltis. </div>
<div class='q'>Quena, nicajcoctoc tlatzacuiltilistli queja elisquía miyac tomi. </div>
<div class='q'>
<span class="verse" id="DT32_35">35&#160;</span>Nochi nicajcoctoc para nopa tonal quema nitlacuepilis huan nimechmacas inisraelitame. </div>
<div class='q'>Pampa ax huejcahuas para ajsis nopa tlalochtli quema inhuetzise. </div>
<div class='q'>Ya eltoc nechca nopa tonal quema nimechtzontlamiltis. </div>
<div class='q'>Ya inmechnechcahuía imohora.’ </div>
<div class='q'>
<span class="verse" id="DT32_36">36&#160;</span>TOTECO quistehuas huan quintlajtolsencahuas itlacajhua quema quiitas ayoc quipiyaj fuerza. </div>
<div class='q'>TOTECO quintlasojtlas itequipanojcahua huan quinchihuas ma moyolcuepaca ica ya quema quiitas nochi quincajtejtoque huan axaca quinpalehuía. </div>
<div class='q'>
<span class="verse" id="DT32_37">37&#160;</span>Huan TOTECO quinilhuis: </div>
<div class='q'>‘¿Canque itztoque imotiotzitzi, </div>
<div class='q'>nopa tlamanahuiani tlen ipan inmotemachiyayaj? </div>
<div class='q'>
<span class="verse" id="DT32_38">38&#160;</span>¿Canque itztoque tlen quicuayayaj ichiyajca imotlacajcahualis, </div>
<div class='q'>huan quiiyayaj nopa xocomeca atl tlen inquinmactiliyayaj? </div>
<div class='q'>Ma motlalanaca para ma inmechpalehuiquij. </div>
<div class='q'>Ma hualaca huan ma inmechmanahuiquij, pero ax hueli. </div>
<div class='q'>
<span class="verse" id="DT32_39">39&#160;</span>San na niiyojtzi niDIOS, </div>
<div class='q'>huan iyoca tlen na axaca seyoc. </div>
<div class='q'>Na nitemaca yolistli huan nitequixtilía. </div>
<div class='q'>Na nitecocohua huan na nitepajtía. </div>
<div class='q'>¡Axaca huelis momanahuis tlen na nomaco! </div>
<div class='q'>
<span class="verse" id="DT32_40">40&#160;</span>Nijtlalana noma para elhuicac huan nitlatestigojquetza. </div>
<div class='q'>Niquijtohua: Nelía melahuac, </div>
<div class='q'>
<span class="verse" id="DT32_41">41&#160;</span>huan temachtli nijtentis nomachete tlen petlani huan nipehuas nitetlajtolsencahuas, </div>
<div class='q'>huan nimomacuepas ica nocualancaitacahua. </div>
<div class='q'>¡Niquinmacas tlen quinamiqui tlen ax quinequij nechitase! </div>
<div class='q'>
<span class="verse" id="DT32_42">42&#160;</span>Nochi nocuatlaminhua nijchihuas xolontoc ica inieso. </div>
<div class='q'>Huan ica nomachete niquintzontlamiltis nochi inijuanti. </div>
<div class='q'>¡Quena, ipan nomachete oncas inieso tlen niquinmijmictijtoc huan tlen niquinitzquitoc! </div>
<div class='q'>¡Nojquiya quipiyas inieso inintlayacancahua nocualancaitacahua tlen quipiyaj inintzoncal huehueyac!’ </div>
<div class='q'>
<span class="verse" id="DT32_43">43&#160;</span>¡Ximoyolpaquiltica, nochi intlacame ipan tlaltepactli ininhuaya itlacajhua TOTECO Dios! </div>
<div class='q'>Yajaya momacuepas ica tlen quinmictijque itequipanojcahua. </div>
<div class='q'>Quena, quincuepilis icualancaitacahua. </div>
<div class='q'>Quipajpacas itlal huan itlacajhua.” </div>
<div class='s'>Itlamiya tlanahuatilhua tlen quinmacac Moisés </div>
<div class='p'>
<span class="verse" id="DT32_44">44&#160;</span>Huan Moisés ihuaya Josué, icone Nun, monextijque iniixtla nochi israelitame, 
<span class="verse" id="DT32_45">45&#160;</span>huan Moisés quinpohuili ni huicatl tlen ipejya hasta itlamiya. </div>
<div class='p'>
<span class="verse" id="DT32_46">46&#160;</span>Teipa quinilhui nopa israelitame: </div>
<div class='p'>“Ximoyolilhuica cuali ipan nochi ni tlamantli tlen ama na nimechmachiltía, huan xiquinnahuatica imoconehua ma quichihuaca nochi tlen quiijtohua nochi ni tlanahuatili. 
<span class="verse" id="DT32_47">47&#160;</span>Pampa ya ni ax ya se tlamantli tlen imojuanti huelis san inquiahuilmatise. Nochi ni tlanahuatili eltoque yolistli para imojuanti. Huan intla inquineltocase nochi ni tlanahuatili, inhuejcahuase para initztose ipan nopa cuali tlali tlen ama inquipanose ni atemitl Jordán huan inmoaxcatise.” </div>
<div class='s'>Toteco quicahuili Moisés ma quiita nopa cuali tlali </div>
<div class='p'>
<span class="verse" id="DT32_48">48&#160;</span>Ipan nopa tonal TOTECO quicamahui Moisés huan quiilhui: </div>
<div class='p'>
<span class="verse" id="DT32_49">49&#160;</span>“Xiya ipan nopa tepetini Abarim huan xitlejco hasta nopa tepetl Nebo tlen eltoc ipan inintlal moabitame iixmelac altepetl Jericó ipan seyoc nali ne atemitl. Huan tlen nopona xijtlachili nopa tlali Canaán tlen niquinmacas ma moaxcatica ni israelitame. 
<span class="verse" id="DT32_50">50&#160;</span>Huan teipa timiquis ipan nopa tepetl tlen ipan titlejcos, huan timosejcotilis ininhuaya moteixmatcahua. Timiquis queja moicni Aarón tlen mijqui ipan tepetl Hor huan mosejcotili ica iteixmatcahua. 
<span class="verse" id="DT32_51">51&#160;</span>Inome, ta huan Aarón, ax inmotemachijque ipan na iniixtla nopa israelitame quema initztoyaj campa nopa atlajtli Meriba nechca Cades ipan nopa huactoc tlali Zin. Huan ax innechhueyichijque iniixpa. 
<span class="verse" id="DT32_52">52&#160;</span>Huajca san ica huejca huelis tijtlachilis nopa tlali tlen niquinmactilis ni israelitame, pero ax huelis ticalaquis ipan nopa tlali.”  </div>
<div class='psalmlabel' id='DT33_0'> 33</div>
<div class='s'>Moisés quintiochijqui nochi israelitame </div>
<div class='p'>
<span class="verse" id="DT33_1">1&#160;</span>Quema polihuiyaya quentzi para miquis Moisés, itequipanojca Toteco Dios, yajaya quintiochijqui nochi nopa israelitame ica ni tlajtoli. 
<span class="verse" id="DT33_2">2&#160;</span>Quiijto: </div>
<div class='q'>“Quema monexti TOTECO, itlatlanex hualajqui tlen campa hueli. </div>
<div class='q'>Hualajqui tlen tepetl Sinaí, tlen Seir huan tlen nopa tepetini ipan Parán. </div>
<div class='q'>Hualajqui tlen elhuicac campa quiyahualojtoyaj majtlactli mil ielhuicac ejcahua. </div>
<div class='q'>Yajaya hualajqui techhualiquili nochi nopa tlanahuatili tlen elqui queja se tlitl tlen toponi tlen quihuicayaya ipan inejmatl. </div>
<div class='q'>
<span class="verse" id="DT33_3">3&#160;</span>TOTECO nelía techicnelía tiitlacajhua, huan techpiya nochi tiitlatzejtzeloltijca tlacajhua imaco. </div>
<div class='q'>Tojuanti tijtoquilíaj. </div>
<div class='q'>Tijtlalíaj toicxihua campa pano iicxihua. </div>
<div class='q'>Huan tijtlacaquilíaj huan nimantzi tiyohuij campa yajaya techtitlani. </div>
<div class='q'>
<span class="verse" id="DT33_4">4&#160;</span>TOTECO techmacac itlanahuatilhua ica na, </div>
<div class='q'>ya nopa tlen más ipati tlen tiisraelitame tijpiyaj. </div>
<div class='q'>
<span class="verse" id="DT33_5">5&#160;</span>TOTECO mochijqui totlanahuatijca tiisraelitame quema nochi tlayacanani huan nochi ixhuime tlen nochi huejhueyi israelita familias timosentilijque.” </div>
<div class='p'>
<span class="verse" id="DT33_6">6&#160;</span>Huan Moisés quiijto tlen nopa hueyi familia tlen iixhuihua Rubén: </div>
<div class='q'>“¡Ma itzto nopa familia tlen iixhuihua Rubén! </div>
<div class='q'>Ma ax miquica, ma ax tlamica, </div>
<div class='q'>yonque Rubén ax quinpiya miyac iteipa ixhuihua tlen hualahuij ica ya ieso.” </div>
<div class='p'>
<span class="verse" id="DT33_7">7&#160;</span>Huan tlen nopa hueyi familia Judá, Moisés quiijto: </div>
<div class='q'>“TOTECO, xijtlacaquili inintos iixhuihua Judá tlen techyacanaj ipan tlatehuijcayotl. </div>
<div class='q'>Xijchihua ma mocuepaca ica cuali huan sampa mosejcotiliquij tohuaya. </div>
<div class='q'>Xiquinmanahui ica mohueyi chicahualis. </div>
<div class='q'>Xiquinpalehui ica inincualancaitacahua.” </div>
<div class='p'>
<span class="verse" id="DT33_8">8&#160;</span>Huan Moisés quiijto tlen iixhuihua Leví: </div>
<div class='q'>“TOTECO, nopa levitame tlen mitztequipanohuaj ica temachtli, </div>
<div class='q'>ta tiquinmacatoc nopa Tumim huan Urim, nopa dados tlen tlatzejtzeloltic, </div>
<div class='q'>para huelis quimatise mopaquilis. </div>
<div class='q'>Tijyejyeco ininhuejcapan tata campa nopa atl Meriba campa nochi israelitame quinajnanquiliyayaj. </div>
<div class='q'>Tijchijqui para iixhuihua mitztequipanose xitlahuac. </div>
<div class='q'>
<span class="verse" id="DT33_9">9&#160;</span>TOTECO, nopa levitame inijuanti tlen más mitzneltoquilíaj motlajtol. </div>
<div class='q'>Más itztoque temachtli ica ta, </div>
<div class='q'>hasta quinitaque inintatahua, ininnanahua huan iniicnihua, </div>
<div class='q'>queja ax quinixmatiyayaj para quitlamichihuase motlajtol. </div>
<div class='q'>
<span class="verse" id="DT33_10">10&#160;</span>Inijuanti techmachtíaj tiisraelitame nochi motlanahuatilhua. </div>
<div class='q'>Quitlalíaj copali ipan motlaixpa moixpa, </div>
<div class='q'>huan tlapiyalime mitzmacaj ipan motlaixpa queja tlacajcahualistli tlatlatili. </div>
<div class='q'>
<span class="verse" id="DT33_11">11&#160;</span>Xiquintiochihua levitame, TOTECO, </div>
<div class='q'>huan ica paquili xijseli nochi inintequi. </div>
<div class='q'>Xiquinquixtili ininchicahualis nochi inincualancaitacahua para ayoc ma motlalanaca.” </div>
<div class='p'>
<span class="verse" id="DT33_12">12&#160;</span>Tlen nopa familia Benjamín Moisés quiijto: </div>
<div class='q'>“TOTECO tlahuel quinicnelía iixhuihua Benjamín, </div>
<div class='q'>huan inijuanti itztoque ica temachili ipan ima. </div>
<div class='q'>Nochipa yajaya quinmocuitlahuía huan quinmanahuía.” </div>
<div class='p'>
<span class="verse" id="DT33_13">13&#160;</span>Tlen iixhuihua José, Moisés quiijto: </div>
<div class='q'>“Ma TOTECO quitiochihua inintlal iixhuihua José. </div>
<div class='q'>Ma quiselica nopa atl tlen más cuali tlen elhuicac. </div>
<div class='q'>Ma meya nopona nopa atl tlen eltoc más tlahuejcatla tlen ni tlaltepactli. </div>
<div class='q'>
<span class="verse" id="DT33_14">14&#160;</span>Inintlal ma temaca tlen más cuajcuali pixquistli tlen ya icsic campa cuali tona huan cuali metztona. </div>
<div class='q'>
<span class="verse" id="DT33_15">15&#160;</span>Iixhuihua José para nochipa ma quiselica itlajca tlen más cuali temaca nopa tepetini huan tlachiquili tlen huejca. </div>
<div class='q'>
<span class="verse" id="DT33_16">16&#160;</span>Ma quiselica nopa cuajtlactli tlen más cuajcuali onca ipan tlaltepactli. </div>
<div class='q'>Quena, miyac tlen cuali ma quiselica hasta mocahuas. </div>
<div class='q'>Huan ma quinita ica cuali TOTECO tlen monexti nohuaya ipan nopa xihui tzontli tlen tlatlayaya. </div>
<div class='q'>Nochi ni tlatiochihuali ma huala ipan iixhuihua José, </div>
<div class='q'>yajaya tlen quinnahuatiyaya iicnihua huejcajquiya. </div>
<div class='q'>
<span class="verse" id="DT33_17">17&#160;</span>Iixhuihua Efraín, icone José, elij nelía huejhueyi queja iachtohui cone se toro. </div>
<div class='q'>Iixhuihua quipiyase chicahualistli queja icuacua se toro. </div>
<div class='q'>Elise tetique queja se búfalo tlen aya aca quimaxojtilijtoc. </div>
<div class='q'>Nopa miyac miles tlen ininsoldados iixhuihua Efraín, </div>
<div class='q'>huan nopa miyac miles tlen iixhuihua Manasés quincuacuajhuise nochi tlamantli tlacame hasta campa más huejca tlaltini ipan ni tlaltepactli, </div>
<div class='q'>huan quintlanise nochime ica san se huelta.” </div>
<div class='p'>
<span class="verse" id="DT33_18">18&#160;</span>Tlen iixhuihua nopa huejhueyi familias tlen Zabulón huan Isacar Moisés quiijto: </div>
<div class='q'>“Xiyolpaquica iniixhuihua Zabulón huan Isacar quema inpanquistinemij campa hueli tlali ipan imotequi, </div>
<div class='q'>huan quema inmocuepaj ipan imoyoyoncalhua para inmosiyajcahuase. </div>
<div class='q'>Nochi imotequi ma quisa cuali. </div>
<div class='q'>
<span class="verse" id="DT33_19">19&#160;</span>Inquinnotzase sequinoc tlacame ma yaca campa tepetl, </div>
<div class='q'>huan nopona intemacase para TOTECO nopa tlacajcahualistli tlen tlascamatili tlen más cuajcualtzi. </div>
<div class='q'>Inquitlanise tomi ica nochi iricojyo tlen onca ipan hueyi atl, </div>
<div class='q'>huan nochi tlen ipati tlen motlatijtoc ipan xali iteno hueyi atl.” </div>
<div class='p'>
<span class="verse" id="DT33_20">20&#160;</span>Tlen iixhuihua nopa hueyi familia Gad Moisés quiijto: </div>
<div class='q'>“Ma tijhueyichihuaca TOTECO tlen quinmacac huejhueyi tlali iixhuihua Gad. </div>
<div class='q'>Iixhuihua Gad mocualtlalíaj huan tlachiyaj cuali, </div>
<div class='q'>queja se sihua tecuani tlen quichiya para ipan huitonis se para quicotonilis ima huan itzonteco. </div>
<div class='q'>
<span class="verse" id="DT33_21">21&#160;</span>Gad motlapejpenili huan mocahui tlen más cuali tlali. </div>
<div class='q'>Quiselijque achi miyac queja tlen quinamiqui tlayacanani. </div>
<div class='q'>Yajaya ihuaya itlacajhua yajque queja tlayacanani tlen israelitame para tlatehuitij. </div>
<div class='q'>Inijuanti quichihuase nochi tlen xitlahuac tlen TOTECO quinnahuatijtoya ma quichihuaca.” </div>
<div class='p'>
<span class="verse" id="DT33_22">22&#160;</span>Tlen iixhuihua Dan Moisés quiijto: </div>
<div class='q'>“Iixhuihua Dan itztoque queja icone se tecuani tlen quisa campa motlatijtoc ipan ojtli ipan Basán, </div>
<div class='q'>huan huitoni ininpan tlen quinonpanoj para quincocos.” </div>
<div class='p'>
<span class="verse" id="DT33_23">23&#160;</span>Tlen iixhuihua Neftalí Moisés quiijto: </div>
<div class='q'>“TOTECO inmechcualita iniixhuihua Neftalí, </div>
<div class='q'>huan nelmiyac itlatiochihual inquiselijtoque. </div>
<div class='q'>Ximoaxcatica nopa hueyi atl campa temo tonati, </div>
<div class='q'>huan nopa tlali Neguev ica tlani.” </div>
<div class='p'>
<span class="verse" id="DT33_24">24&#160;</span>Tlen iixhuihua Aser Moisés quiijto: </div>
<div class='q'>“TOTECO más ma quintiochihua iixhuihua Aser que nochi sequinoc iconehua Israel. </div>
<div class='q'>Nojquiya iniicnihua quinicnelise. </div>
<div class='q'>Ma quixolonica iniicxihua ipan aceite pampa nochi quipiyaj hasta mocahua. </div>
<div class='q'>
<span class="verse" id="DT33_25">25&#160;</span>Huan nochi inincuapuertas quipiyase hierro huan bronce para ica motzacuase para nochi tlen quipiyaj mocahuas temachtli. </div>
<div class='q'>Huan ininchicahualis huejcahuas para nochi ininyolis. </div>
<div class='q'>
<span class="verse" id="DT33_26">26&#160;</span>Axaca seyoc queja Toteco toDios tiisraelitame. </div>
<div class='q'>Yajaya nopa tlanahuatijquetl tlen más hueyi tlen nejnentinemi ipan elhuicac ica nochi iyejyejca. </div>
<div class='q'>Yajaya nimantzi huala tlen elhuicac techpalehuiqui. </div>
<div class='q'>
<span class="verse" id="DT33_27">27&#160;</span>Toteco Dios tlen nochipa itztoya huan nochipa itztos, yajaya tlen ipan timotemachíaj. </div>
<div class='q'>Imaco timocahuaj nica ipan tlaltepactli huan ichicahualis tlen ax quema tlamis techmapalehuía. </div>
<div class='q'>Yajaya quintojtocas imoixtla icualancaitacahua huan inmechnahuatis xiquintzontlamiltica. </div>
<div class='q'>
<span class="verse" id="DT33_28">28&#160;</span>Huajca israelitame nochipa itztose ica temachili. </div>
<div class='q'>Quena, iixhuihua Israel nochipa yolpaquise. </div>
<div class='q'>Initztose ipan imotlal ica miyac trigo huan xocomeca atl. </div>
<div class='q'>Huan tlaahuetzis cuali quema monequi. </div>
<div class='q'>
<span class="verse" id="DT33_29">29&#160;</span>Tlahuel intlatiochihualme inisraelitame. </div>
<div class='q'>Axacame sequinoc tlacame queja imojuanti tlen inmechmaquixtijtoc TOTECO. </div>
<div class='q'>Yajaya tlen inmechmanahuía huan inmechpalehuía. </div>
<div class='q'>Yajaya queja imomachete tlen ica intlatlanise. </div>
<div class='q'>Ipampa ya nochi imocualancaitacahua motlancuaquetzase imoixpa, </div>
<div class='q'>huan ininpan inmoquetzase.”  </div>
<div class='psalmlabel' id='DT34_0'> 34</div>
<div class='s'>Imiquilis Moisés huan campa motojqui </div>
<div class='p'>
<span class="verse" id="DT34_1">1&#160;</span>Huajca Moisés quisqui tlen nopa huactoc tlali Moab huan tlejcoc ipan nopa tepetini tlen itoca Nebo. Yajqui hasta iixco nopa tepetl Pisga tlen eltoc iixmelac altepetl Jericó. Huan tlen nopona TOTECO quinextili nochi tlali tlatencahuali tlen Galaad hasta Dan, 
<span class="verse" id="DT34_2">2&#160;</span>huan nochi nopa tlali Neftalí, Efraín huan Manasés huan nochi tlali Judá hasta nopa Hueyi Atl Mediterráneo. 
<span class="verse" id="DT34_3">3&#160;</span>Huan quinextili nopa tlali Neguev, huan nopa tlamayamitl tlen Jericó, nopa altepetl tlen palmeras huan quinextili hasta Zoar. 
<span class="verse" id="DT34_4">4&#160;</span>Huan TOTECO quiilhui: </div>
<div class='p'>“Ya ni nopa tlali tlen nijtencahuili Abraham, Isaac huan Jacob para niquinmacasquía iniixhuihua. Ama nimitzcahuilijtoc para ica moixtiyol xiquita, yonque ax huelis ticalaquis ipan ne tlali.” </div>
<div class='p'>
<span class="verse" id="DT34_5">5&#160;</span>Huan queja nopa Moisés, itequipanojca TOTECO, mijqui ipan nopa tlali Moab queja TOTECO quiilhuijtoya. 
<span class="verse" id="DT34_6">6&#160;</span>Huan TOTECO quitojqui ipan se tlamayamitl ipan tlali Moab, iixmelac Bet Peor, ipan se lugar tlen hasta ama axaca quimati. 
<span class="verse" id="DT34_7">7&#160;</span>Huan yonque quipiyayaya 120 xihuitl quema mijqui, cuali tlachiyayaya huan noja eliyaya neltetic itlacayo. </div>
<div class='p'>
<span class="verse" id="DT34_8">8&#160;</span>Huan nopa israelitame quichoquilijque Moisés para 30 tonali ipan nopa huactoc tlali tlen Moab queja momajtoyaj quichihuaj. Huan teipa tlanqui nopa tonali tlen choquistli. </div>
<div class='p'>
<span class="verse" id="DT34_9">9&#160;</span>Huan Josué, icone Nun, quiseli tlahuel miyac tlalnamiquili quema Moisés quitlali ima ipan ya. Huajca nopa israelitame quitlepanitaque Josué huan quitoquilijque inintlajtol para quichihuase nochi tlen TOTECO quinahuatijtoya Moisés ma quichihuaca. </div>
<div class='p'>
<span class="verse" id="DT34_10">10&#160;</span>Pero ayoc quema oncac seyoc tiocamanalojquetl ipan israelitame queja Moisés tlen moixtlachiliyaya ihuaya TOTECO quema ihuaya camatiyaya. 
<span class="verse" id="DT34_11">11&#160;</span>Huan pampa queja nopa moixmatiyaya ica TOTECO, huelqui quichihua huejhueyi tlanescayotl huan tiochicahualnescayotl tlen TOTECO quititlanqui ma quichihua ipan tlali Egipto iixtla Faraón, huan iniixtla itlapalehuijcahua huan nochi sequinoc tlen itztoyaj ipan itlal. 
<span class="verse" id="DT34_12">12&#160;</span>Huan ica Moisés TOTECO quichijqui huejhueyi tlamantli iniixtla israelitame tlen quinmajmati. Quinnextili quejatza ihueyi chicahualis TOTECO.</div><div class="footnote">
<hr />
</div>
</div></body></html>
