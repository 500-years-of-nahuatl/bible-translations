<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="azz" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In cuali tajtoltzin de Dios SAN MATEO 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MATEO</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt'>ITATITANIL DE CRISTO, YEJUA IN SAN MATEO, QUIJCUILOJ NIJÍN YANCUIC TAJTOLTZIN DE DIOS TEN CUALCUI NE NEMAQUIXTILIS  </div>
<div class='psalmlabel' id='MT1_0'> 1</div>
<div class='s'>Nican in Mateo techtapohuij de ne achto huejcautetatme de Jesucristo Temaquixtijque </div>
<div class='r'>(Lc. 3.23‑38) </div>
<div class='p'>

<span class="verse" id="MT1_1">1&#160;</span>Nican pehua in tajcuilolamat ten cuica tocayme de neque huejcautetatme de Jesucristo; nochin yejuan panocque ya. Huan Jesucristo catca teconeu de rey David, huan no teconeu den Abraham. 
<span class="verse" id="MT1_2">2&#160;</span>Huan in tetat Abraham quiscaltij in Isaac; huan niman Isaac catca no tetat de Jacob; huan niman in Jacob catca no tetat de Judá huan iicnihuan. 
<span class="verse" id="MT1_3">3&#160;</span>Huan in tetat Judá ihuan in tenan Tamar quiniscaltijque in Fares huan Zara; huan niman in Fares catca no tetat de Esrom; huan niman in Esrom catca no tetat de Aram. 
<span class="verse" id="MT1_4">4&#160;</span>Huan in tetat Aram quiscaltij in Aminadab; huan niman in Aminadab catca no tetat de Naasón; huan niman Naasón catca no tetat de Salmón. </div>
<div class='p'>
<span class="verse" id="MT1_5">5&#160;</span>Huan in tetat Salmón ihuan in tenan Rahab quiscaltijque in Booz; huan niman in tetat Booz ihuan in tenan Rut quiscaltijque in Obed; huan niman in Obed catca no tetat de Isaí. 
<span class="verse" id="MT1_6">6&#160;</span>Huan in tetat Isaí quiscaltij in tetat rey David; huan in rey David ihuan isihuau de Urías quiscaltijque in Salomón. 
<span class="verse" id="MT1_7">7&#160;</span>Huan in tetat Salomón quiscaltij Roboam; huan niman in Roboam catca no tetat de Abías; huan niman in Abías catca no tetat de Asa. 
<span class="verse" id="MT1_8">8&#160;</span>Huan in tetat Asa quiscaltij in Josafat; huan niman in Josafat catca no tetat de Joram; huan niman in Joram catca no tetat de Uzías. 
<span class="verse" id="MT1_9">9&#160;</span>Huan in tetat Uzías quiscaltij in Jotam; huan niman in Jotam catca no tetat de Acaz; huan niman in Acaz catca no tetat de Ezequías. </div>
<div class='p'>
<span class="verse" id="MT1_10">10&#160;</span>Huan in tetat Ezequías quiscaltij in Manasés; huan niman in Manasés catca no tetat de Amón; huan niman in Amón catca no tetat de Josías. 
<span class="verse" id="MT1_11">11&#160;</span>Huan in tetat Josías quiscaltij in Jeconías huan iicnihuan tech in tonalme cuac quinuiyacque queme presos nochi in pueblojuani de Israel hasta in país de Babilonia. 
<span class="verse" id="MT1_12">12&#160;</span>Nimampa de que quinuiyacque in pueblojuani de Israel hasta Babilonia, ijcuacón in tetat Jeconías quiscaltij in Salatiel; huan niman in Salatiel catca no tetat de Zorobabel. 
<span class="verse" id="MT1_13">13&#160;</span>Huan in tetat Zorobabel quiscaltij in Abiud; huan niman in Abiud no catca tetat de Eliaquim; huan niman in Eliaquim catca no tetat de Azor. 
<span class="verse" id="MT1_14">14&#160;</span>Huan in tetat Azor quiscaltij in Sadoc; huan niman in Sadoc no catca tetat de Aquim, huan niman in Aquim no catca tetat de Eliud. 
<span class="verse" id="MT1_15">15&#160;</span>Huan in tetat Eliud quiscaltij in Eleazar; huan niman in Eleazar no catca tetat de Matán, huan niman in Matán catca no tetat de Jacob. </div>
<div class='p'>
<span class="verse" id="MT1_16">16&#160;</span>Huan in tetat Jacob quiscaltij in José naquen iyoquich María. Huan María catca inantzin de Jesús, huan yejuan quitocaytijque in ioquichpilconetzin Cristo Temaquixtijque. 
<span class="verse" id="MT1_17">17&#160;</span>Huan desde ne tonalme cuac nemico in Abraham ijcuacón peuque motetecpantihualajque ne majtactionnahui tetatme hasta ejcoc in tonalme cuac nemico in rey David. Huan no desde ne tonalme cuac nemico in rey David, ijcuacón peuque motetecpantihualajque ocsé majtactionnahui tetatme hasta ejcoc in tonalme cuac quinuiyacque in pueblojuani de Israel queme presos hasta in país de Babilonia. Huan no desde ne tonalme cuac quinuiyacque in pueblojuani de Israel queme presos ijcuacón peuque motetecpantihualajque ocsé majtactionnahui tetatme hasta ejcoc in tonalme queman yolico in oquichpilconetzin Cristo Jesús. </div>
<div class='s'>Nican tajtoa de queniu yolico in oquichpil Jesús </div>
<div class='r'>(Lc. 2.1‑7) </div>
<div class='p'>
<span class="verse" id="MT1_18">18&#160;</span>Ijcón yolico in oquichpil Jesucristo: María catca inantzin de Jesucristo. Yetoya ya tajtol ya de que mosennamictisque in María ihuan in José. Huan ijcuacón ayamo sen yetoyaj. Huan mochihuac que in María cocoxcayetoya ya ica pili porín ica ne chicahualis de Yecticatzin Espíritu. 
<span class="verse" id="MT1_19">19&#160;</span>Huan in José catca iyoquich in María huan catca yolmelaucatagat huan amo quinequía quipinautisquía in María senteixteno. Huan in José quinemiliaya mosecocahuas de María huan amo quinequía ma quimatican nión ocsé pueblojuani. 
<span class="verse" id="MT1_20">20&#160;</span>Huan ijcón yejua quinemiliaya quisecocahuas in María. Huan cuac tacochitztoya in José, ijcuacón monextilijtzinoco se ángel taquehual de Dios huan quilij ijcuín: </div>
<div class='p'>―José titeconeu de rey David, amo ximomouti de ticselis in María queme mosihuatzin, porín in Yecticatzin Espíritu quiscaltij ya in pili ten María quipixtoc ya. 
<span class="verse" id="MT1_21">21&#160;</span>Huan niman in María quiyolitis se iconetzin huan quitocaytis Jesús Temaquixtijque, porín Yejuatzin ne quinmaquixtis nochi in pueblojuani den senmanahuac de nintajtacoluan. </div>
<div class='p'>
<span class="verse" id="MT1_22">22&#160;</span>Huan nochi nijín mochihuac para ma ijcón motamichihua in tajtol ten Totecotzin quijtojca ica por ne tanahuatijque Isaías cuac quijcuiloj ijcuín: </div>
<div class='q'>
<span class="verse" id="MT1_23">23&#160;</span>Xiquitacan, se suapil ten ayamo quipía se tagat, yejua ne mopilcuis huan quiyolitis se oquichpil huan quitocaytis Emanuel, </div>
<div class='m'>ten quijtosnequi “Totajtzin Dios tohuan yetica”. </div>
<div class='p'>
<span class="verse" id="MT1_24">24&#160;</span>Huan cuac in José ixpetanic den nicochilis, ijcuacón quichihuac ijcón queme quinajnahuatico in ángel taquehual de Dios. Huan José quiselij in María queme nisihuatzin. 
<span class="verse" id="MT1_25">25&#160;</span>Pero ayamo sen yetoyaj queme namicuani hasta in tonal cuac in María quiyolitij in tayecancaoquichpil. Huan yejuan quitocaytijque in oquichpil Jesús.  </div>
<div class='psalmlabel' id='MT2_0'> 2</div>
<div class='s'>Nican tajtoa de queniu ne tamatinime magos quicalpanotoj in oquichpilconet Jesús </div>
<div class='p'>
<span class="verse" id="MT2_1">1&#160;</span>Huan Jesús yolico tech in pueblo den monotza Belén ten de itatilanal in Judea tech in tonalme cuac Herodes catca tayecanque rey itech nojón país. Ijcuacón ejcotihualayaj tech ne pueblo de Jerusalén sequi taca semi tamatinime den hualayaj iquisayampa in tonal; huan nijinques tamatinime catcaj in magos. 
<span class="verse" id="MT2_2">2&#160;</span>Huan in magos matajtantihualajque ijcuín: </div>
<div class='p'>―¿Can yetoc in tayecanque den judíos ten yequin yolico? Tejuan tiquitacque nepa iquisayampa in tonaltzin se hueyi sitalin de Yejuatzin ten techualnextiliaya campa yetoc in oquichpil Jesús. Huan tejuan tihualajque nican para ticmohuistilisque Yejuatzin. </div>
<div class='p'>
<span class="verse" id="MT2_3">3&#160;</span>Huan cuac in rey Herodes quicayic nijín tajtolme, ijcuacón pehuac moyolcuejmoloa. Huan hasta nochi in tagayot den Jerusalén no moyolcuejmolojque. 
<span class="verse" id="MT2_4">4&#160;</span>Ijcuacón in tayecanque Herodes tanahuatij ma mosentilican nochi in tayecanani tiopixcame huan in tanextiliani den tanahuatil de Moisés. Huan de ompa in Herodes quintajtanilij ijcuín: </div>
<div class='p'>―¿Xe ipa nanquimatocque ya can yolis in oquichpil ten monotza Cristo Temaquixtijque? </div>
<div class='p'>
<span class="verse" id="MT2_5">5&#160;</span>Huan yejuan quinanquilijque ijcuín: </div>
<div class='p'>―Tech ne pueblo de Belén ten itatilanal Judea, ompa yolis. Porín in tanahuatijque de Dios quijcuilojca ya ijcuín: </div>
<div class='q'>
<span class="verse" id="MT2_6">6&#160;</span>Huan tejua pueblo de Belén, tipohui campa in Judá, tejua amo titziquitzin. </div>
<div class='q'>Ta, tihueyichiuque ya itech in tayecanani de ne pueblo de Judá. </div>
<div class='q'>Porín motzalan ehuas se tayecanque naquen quinyecanas nochi nopueblojcahuan de Israel. </div>
<div class='p'>
<span class="verse" id="MT2_7">7&#160;</span>Ijcuacón Herodes quinichtacanotzac in tamatinime in magos huan quinyectajtoltiaya catijyejua tonal monextij ne hueyi sitalin. 
<span class="verse" id="MT2_8">8&#160;</span>Huan de ompa in rey Herodes quintitanic in magos hasta ne pueblo de Belén. Huan quinilij ijcuín: </div>
<div class='p'>―Xiyacan ompa xicyectemocan xicyecmatican toni chicahualis cualcui ne oquichpil ten yequin yolico. Huan cuac nancajsisque ya ne oquichpil, ijcuacón nechnejmachtican para ma nejua no niyás huan para nicmohuistilitiu. </div>
<div class='p'>
<span class="verse" id="MT2_9">9&#160;</span>Huan cuac ijcón quicaquilijque in rey, ijcuacón yajque in tamatinime in magos. Huan in sitalin ten quitacque de ne iquisayampa tonal ijcón quinyecanaya in magos huan quinajxitij huan quinnextilij campa huetztoya in oquichpil Jesús. 
<span class="verse" id="MT2_10">10&#160;</span>Huan cuac in tamatinime in magos ejcotihualayaj ya, huan cuac quitacque ya in sitalin, ijcuacón semi moyolpacticque. 
<span class="verse" id="MT2_11">11&#160;</span>Huan cuac calactiayaj ya calijticpa, ijcuacón quitacque in oquichpil ihuan inantzin María. Huan motancuaquetzatoj huan motentocatoj iixpantzinco para quimohuistiliayaj in oquichpilconet. Huan de ompa niman quitapojque in cajones tenica cualcuíaj ninricojyo. Huan quitayocolijque yejua nijín taman; in oro ten cajcahuanía, huan in copal, huan sequi ajuiyacachoquilot ten monotza mirra. 
<span class="verse" id="MT2_12">12&#160;</span>Huan niman Totajtzin Dios quinnejmachtij huan quinmatiltij in tamatinime in magos itech nincochilis ma amo monequía ma panocan campa yetoya in rey Herodes. Ijcuacón in magos quitachicopahuijque in pueblo de Jerusalén huan ijcón yajque itech ninpueblo. </div>
<div class='s'>Nican tajtoa de queniu mocholotij José ihuan María huan Jesús hasta país de Egipto </div>
<div class='p'>
<span class="verse" id="MT2_13">13&#160;</span>Huan satepan cuac yajque ya in tamatinime magos, ijcuacón se ángel taquehual de Dios quionmonextilij cuac tacochitztoya in José huan quilij ijcuín: </div>
<div class='p'>―Ximoquetza, José, huan xicui mooquichpilconeu ihuan ninantzin huan xiyacan xicholocan huan xiyetotiu tech ne país de Egipto. Huan ompa xiyetotiu hasta cuac nejua ocsepa namechnejmachtis que ximocuepacan, porín in rey Herodes quiyolnemilijtoc que quitemos in moconeu para quimictis. </div>
<div class='p'>
<span class="verse" id="MT2_14">14&#160;</span>Huan in José ixpetanic huan moquetzac huan quincuic iconetzin ihuan ninantzin huan yajque cayohual huan ajsicque tech ne pueblo Egipto. 
<span class="verse" id="MT2_15">15&#160;</span>Huan ompa yetoyaj hasta in tonal cuac miyic in rey Herodes. Huan ijcón mochihuac ten quijtojca ya Totajtzin Dios itencopa itanahuatijcau cuac ne queman ya quijcuilojca ya ijcuín: “Tech ne país Egipto nicnotzac noconetzin”. </div>
<div class='s'>Nican tajtoa de queniu rey Herodes tanajnahuatía ma quinmictican in coneme </div>
<div class='p'>
<span class="verse" id="MT2_16">16&#160;</span>Huan cuac in rey Herodes momacac cuenta que in tamatinime magos quicajcayauque ya, ijcuacón yejua mohueyicualantij huan quintitanic soldados ma quinmictican nochi in telpocame de ome xihuit para tani ten calyetoyaj tech ne pueblo Belén huan no tech ne pueblos ten quiyehualojtoyaj Belén. Porín in rey Herodes quimatic que ayamo panoaya ome xihuit desde cuac quilijcaj in tamatinime in magos que yolic ya in Jesucristo. 
<span class="verse" id="MT2_17">17&#160;</span>Ijcuacón mochihuac ten quijtojca Dios itencopa itanahuatijcau Jeremiás cuac quijcuilojca ijcuín: </div>
<div class='q'>
<span class="verse" id="MT2_18">18&#160;</span>Mocayic se tajtolis tech ne pueblo Ramá, ten mocaquía huan chocayaj huan yolnejsihuíaj huan moyolcocotinemíaj. </div>
<div class='q'>Yejua ne in tenan Raquel ten chocaya porín momiquilijque ya niconehuan. Huan amo quinequía que acsá quiyoltalisquía porín poliuque ya niconehuan. </div>
<div class='p'>
<span class="verse" id="MT2_19">19&#160;</span>Huan niman miyic ya in rey Herodes; huan de ompa se ángel taquehual de Dios quimonextilij ocsepa tech icochilis José, cuac in José ompa yetoya tech pueblo de Egipto, huan quilij ijcuín: </div>
<div class='p'>
<span class="verse" id="MT2_20">20&#160;</span>―Ximoquetza, xiquincui moconetzin ihuan ninantzin huan ximoquepacan tech ne pueblo Israel porín micque ya nochi ten quinequíaj quimictisque moconeu Jesús. </div>
<div class='p'>
<span class="verse" id="MT2_21">21&#160;</span>Ijcuacón moquetzac José huan cuiyac iconeu Jesús ihuan inantzin huan yajque ajsicque tech in pueblo Israel. 
<span class="verse" id="MT2_22">22&#160;</span>Huan in José quimatic que in tayecanque Arquelao yetoya rey tech ne tal ten pohuía Judea huan yejua tayecantoya iixpatca nitat Herodes. Huan ica ya nojón José momoutiaya huan amo quinequía calyetos ompa tech in pueblo de Judea campa yetoya ne tayecanque Arquelao. Huan Dios quinejmachtij in José ocsepa itech nicochilis ma yohui ma ompa calyetoti tech ne tal ten pohuía Galilea. 
<span class="verse" id="MT2_23">23&#160;</span>Huan cuac José ajsito ya tech ne tal de Galilea, ijcuacón ompa calyetoto ya ne pueblo monotza Nazaret. Huan ijcón mochihuac ten quijtojcaj ya itanahuatijcau de Dios cuac quijcuilojque de Jesús in Temaquixtijque ijcuín: “Yejua ne yesqui se pueblojcat de Nazaret”.  </div>
<div class='psalmlabel' id='MT3_0'> 3</div>
<div class='s'>Nican tajtoa de queniu Juan in Taahuijque quipehualtij ne nitanojnotzalis ne campa tayiucan </div>
<div class='r'>(Mr. 1.1‑8; Lc. 3.1‑9, 15‑17; Jn. 1.19‑28) </div>
<div class='p'>
<span class="verse" id="MT3_1">1&#160;</span>Huan tech ne tonalme in Juan Taahuijque ajsic tech in Judea tech se tamanisyo campa tayiucan huan quitetapohuijtihualaya in yancuic Tajtoltzin de Dios ten cualcui ne nemaquixtilis. 
<span class="verse" id="MT3_2">2&#160;</span>Huan Juan quiniliaya in tacaquini ijcuín: </div>
<div class='p'>―Ximoyolnemilican de namotajtacoluan porín motoquijtoc ya Dios den eluiyactzinco huan quimonequiltis quinyolyecanas huan momasoutos ica ihueyichicahualis nochi itaneltocacahuan. </div>
<div class='p'>
<span class="verse" id="MT3_3">3&#160;</span>Isaías yejua itanahuatijcau de Dios quijcuilojca de nijín Juan Taahuijque cuac quijtojca ya ijcuín: </div>
<div class='q'>Mocaquiti se tagat ten tanajnahuatía campa tayiucan huan quijtoj ijcuín: </div>
<div class='q'>“Xitayectalijtiyacan ninemilispan den Totecotzin. </div>
<div class='q'>Huan xicmejmelautiyacan niojuan campa hual panotihualas”. </div>
<div class='p'>
<span class="verse" id="MT3_4">4&#160;</span>Huan ne Juan motaquentiaya ica camellojtojmit den taijquitil, huan tajcuilpitoya ica se cuetax huan quicuaya chapolinme huan cuoutajnecti. 
<span class="verse" id="MT3_5">5&#160;</span>Huan hualayaj miacque pueblojuani quicaquiquij in Tajtoltzin de Dios den Juan quintetapohuiaya. Huan no hualajque nochi pueblojuani ten pohuíaj ne Jerusalén huan ten pohuíaj ne Judea, huan nochi ten calyetoyaj campa panoaya in hueyíat Jordán. 
<span class="verse" id="MT3_6">6&#160;</span>Huan ijcón in Juan quinahuía in tacaquini ica at tech in hueyíat den monotza Jordán como yejuan moyolnemiliayaj den nintajtacoluan. </div>
<div class='p'>
<span class="verse" id="MT3_7">7&#160;</span>Huan ijcón in Juan quitac que hualajque miacque fariseos ihuan in saduceos huan yejuan quinequíaj ma quinahui yejua. Ijcuacón in Juan quinilij ijcuín: </div>
<div class='p'>―¡Namejuan nantacajcayahuani san queme in cohuame! ¿Aconi namechnejmachtij ya que monequi nanmochololtisque de ne hueyi tatzacuiltilis ten hualajtoc ya? 
<span class="verse" id="MT3_8">8&#160;</span>Xichipaucanemican para ijcón ixnesis senteixteno que nanmoyolnemilijque ya de namotajtacol huan nanyolchipauque ya iixpantzinco Dios. 
<span class="verse" id="MT3_9">9&#160;</span>Huan ma amo ximoyolueyichihuacan san namejuan cuac nanquinemilíaj que namejuan nanteixuihuan den ne hueyi tanahuatijque de Dios Abraham. Porín xicmatican que amo teyica namechpalehuis ica nojón tajtólme. Porín namechyequilía que Dios cuali hueli quinchihuas ica nijín teme ocsequin teixuihuan de Abraham ten tacuautamatinemij ihuantzinco Dios. </div>
<div class='p'>
<span class="verse" id="MT3_10">10&#160;</span>Huan no in Juan quinilij in tacaquini ijcuín: </div>
<div class='p'>―Huan axcan ya como amo nanmoyolnemilíaj de namotajtacoluan, ijcuacón namejuan nanyesque queme cuoume ten amo teyi taquij. Huan nochi cuoume ten amo cuicaj taquilot ten cuali, ijcón in tequitini quinnaluayojtequisque ica hacha, huan quitamotasque tech tit ma chichinahui. 
<span class="verse" id="MT3_11">11&#160;</span>Huan nejuatzin de yec melau, namechahui ica at queme se nexcuitil que nanmoyolnemilijque ya den namotajtacol huan nanyolchipauque ya. Huan naquen nechualtojtoca, Yejuatzin ne namechquemilos huan namechyolpepexocaltis ica in Yecticatzin Espíritu huan namechyolchipahuas de namotajtacoluan ijcón queme in tit quichipahua tensá. Huan Yejuatzin cachi quipía hueyi chicahualis, huan nejua niamoteyi nichiuque, huan amo nechnamiquis ma nicuica nitegac. 
<span class="verse" id="MT3_12">12&#160;</span>Huan ne Temaquixtijque quichihuati ijcón queme tejuan ticchihuaj cuac ticchipahuaj in trigojtet ica ne tapipitzaloni. Huan ticololoaj in trigojtet huan tiquehuaj campa trigojcal huan in tajsol ticchichinoaj. Huan tejuan como titacuautamatij ihuan ne Temaquixtijque, ijcuacón Yejuatzin techsepantalía ihuantzin seco san. Huan neques ten amo tacuautamatij ihuantzin, yejuan nojonques quintamotasque campa tatzacuiltilis de tit de amo queman sehuis. </div>
<div class='s'>Nican tajtoa de queniu Jesús Temaquixtijque moteahuiltij </div>
<div class='r'>(Mr. 1.9‑11; Lc. 3.21‑22) </div>
<div class='p'>
<span class="verse" id="MT3_13">13&#160;</span>Ijcuacón Jesús hualehuac de ne Galileajcopaca huan ejcoco campa Juan in Taahuijque tech ne atenteno den hueyíat Jordán. Huan Jesús quinequía ma in Juan ma quiahuini in Jesús mismo. 
<span class="verse" id="MT3_14">14&#160;</span>Huan cuac pehuac quilía, ijcuacón Juan amo quinequía quiahuis in Jesús. Ica ya nojón in Juan quilij ijcuín: </div>
<div class='p'>―¿Queyé Tejuatzin tihuala para ma nimitzonahuis? Ta, monequía ma Tejuatzin xinechahui. </div>
<div class='p'>
<span class="verse" id="MT3_15">15&#160;</span>Ijcuacón in Jesús tananquilij ijcuín: </div>
<div class='p'>―Xicsecocahua ten tejua ticnemilía porín semi quinamiqui ma ticchihuacan Dios itahuelitalis nochi queme Dios quimonequiltía. </div>
<div class='p'>Huan de ompa in Juan motemactij de que quiahuis in Jesús. 
<span class="verse" id="MT3_16">16&#160;</span>Huan cuac quiahuij ya Jesús, ijcuacón nimantzin Yejuatzin ajcopanquisac den hueyíat. Huan ijcón tatapohuic tech eluiyac huan Jesús quitac in Yecticatzin Espíritu de Totajtzin Dios ten hual temoaya queme se tototzin paloma huan calayic itech Jesús. 
<span class="verse" id="MT3_17">17&#160;</span>Huan no ijcón no mocaquic se tajtolis den eluiyactzinco ten Yejuatzin quijtoaya ijcuín: </div>
<div class='p'>―Yejuatzin nijín Notasojconetzin tenica semi nimoyolpaquiltía.  </div>
<div class='psalmlabel' id='MT4_0'> 4</div>
<div class='s'>Nican tajtoa de queniu in amocuali Satanás quichihuac ma motajtacolmacani Jesús Temaquixtijque </div>
<div class='r'>(Mr. 1.12‑13; Lc. 4.1‑13) </div>
<div class='p'>
<span class="verse" id="MT4_1">1&#160;</span>Huan de ompa in Yecticatzin Espíritu quiyecanac Jesús ne campa tayiucan huan ompa in amocuali Satanás quielehuisuij ica tajtacol in Jesús para ma motajtacolmacani. 
<span class="verse" id="MT4_2">2&#160;</span>Huan in Jesús mosahuaya nochi ne omepoal tonal huan omepoal yohual huan niman Yejuatzin quimachilij que mayanaya. 
<span class="verse" id="MT4_3">3&#160;</span>Huan in amocuali Satanás motoquij campa Yejuatzin para quielehuisuij Jesús ica tajtacol ma motajtacolmacani; huan in Satanás quilij ijcuín: </div>
<div class='p'>―Como melau Tejuatzin tion Teconetzin de Dios, xicnahuati nijín teme ma mocuepacan panes. </div>
<div class='p'>
<span class="verse" id="MT4_4">4&#160;</span>Ijcuacón in Jesús tanaquilij ijcuín: </div>
<div class='p'>―Quijtoa in Tajcuilolamatzin de Dios ijcuín: “In taca ma nemican amo sayó ica in tacualis san. Ta, no ma yolpepexocatinemican ica nochi in tajtolme ten Dios techmactilijtinemi”. </div>
<div class='p'>
<span class="verse" id="MT4_5">5&#160;</span>Ijcuacón in amocuali Satanás cuiyac Jesús tech ne mohuistic pueblo de Jerusalén. Huan quitejcoltij itech se tepeyo den tepepan. 
<span class="verse" id="MT4_6">6&#160;</span>Huan in amocuali Satanás quilij Jesús ijcuín: </div>
<div class='p'>―Como melau Tejuatzin tion Teconetzin de Dios, ximosencahua xihuetziti de nican hasta talixco. Porín no quijtoa in Tajcuilolamatzin de Dios ijcuín: </div>
<div class='q'>Dios quinualtitanis in ángeles taquehualme de Dios ma mitzyecpalehuican. </div>
<div class='m'>Huan no quijtoa in Tajcuilolamatzin ijcuín: </div>
<div class='q'>Ma mitzmatzacuilican in ángeles ica ninmahuan para ma amo ximometzcojcoco ica in teme. </div>
<div class='p'>
<span class="verse" id="MT4_7">7&#160;</span>Huan Jesús tanaquilij ijcuín: </div>
<div class='p'>―No quijtoa in Tajcuilolamatzin de Dios ijcuín: “Amo xictelpanoltis in tapalehuilis in Totecotzin Dios moyectencahuac de techmactilis”. </div>
<div class='p'>
<span class="verse" id="MT4_8">8&#160;</span>Huan ocsepa in amocuali Satanás cuiyac Jesús tech se hueyi tepepan, huan ompa ocsepa in amocuali quinextilij Jesús nochi in pueblojme campa tayecanaj hueyi chihuanime de nican talticpac. Huan no quinextilij nochi ninueyipanchihualisme huan ninricojyo. 
<span class="verse" id="MT4_9">9&#160;</span>Huan in amocuali Satanás quilij Jesús ijcuín: </div>
<div class='p'>―Tacán timotancuaquetzas huan timotentocas noixpan huan tacán tinechmohuistilis, ijcuacón nochi nijín ten tiquitztoc nimitzmactilis tejuatzin. </div>
<div class='p'>
<span class="verse" id="MT4_10">10&#160;</span>Ijcuacón in Jesús tananquilij ijcuín: </div>
<div class='p'>―Niman xiyó ya, tejua tiamocuali Satanás, porín quijtoa in Tajcuiloloamatzin de Dios ijcuín: “Ma xicmohuistiliti in Totecotzin to Dios huan sayó Yejuatzin xicmohuiscatequitilijtinemi”. </div>
<div class='p'>
<span class="verse" id="MT4_11">11&#160;</span>Ijcuacón in amocuali Satanás majchihuac; huan de ompa hualajque in ángeles taquehualme de Dios huan quipalehuicoj in Jesús. </div>
<div class='s'>Nican tajtoa de queniu Jesús Temaquixtijque quitzinpehualtij nitequiu </div>
<div class='r'>(Mr. 1.14‑15; Lc. 4.14‑15) </div>
<div class='p'>
<span class="verse" id="MT4_12">12&#160;</span>Huan cuac in Jesús quicayic ya que in Juan Taahuijque tzactoya ya tech in carcel, ijcuacón yajqui Jesús Galileajcopaca. 
<span class="verse" id="MT4_13">13&#160;</span>Pero Jesús amo mocahuac tech ipueblo Nazaret. Ta, yajqui mocaltalito tech in pueblo Capernaum campa in mar de Galilea nochi itatilanal de Zabulón huan Neftalí. 
<span class="verse" id="MT4_14">14&#160;</span>Huan ijcón mochihuac ten quijtojca ya itanahuatijcau de Dios Isaías cuac quijcuilojca in Tajcuilolamatzin de Dios ijcuín: </div>
<div class='q'>
<span class="verse" id="MT4_15">15&#160;</span>Oncas tanex para in pueblojuani ten pohuij ihuan Zabulón huan Neftalí. </div>
<div class='q'>Huan oncas tanexilot para in pueblojuani campa yohui ojme marcopa huan campa sentapalpa de ne iquisayampa in tonal den hueyíat Jordán. </div>
<div class='q'>Huan no oncas tanex para in calyetoni de Galileajcopaca ten amo pohuíaj judíos. </div>
<div class='q'>
<span class="verse" id="MT4_16">16&#160;</span>Huan nochi in pueblojuani ten calyetoyaj tech in tayohuayanilot den tajtacol, yejuan quitacque ya se hueyi tanex. </div>
<div class='q'>Huan se cualtzin tanexilot quintahuilij ya nochi pueblojuani ten calyetoyaj campa quinmajpachojtoya in yecahuil de miquilis. </div>
<div class='p'>
<span class="verse" id="MT4_17">17&#160;</span>Huan de ompa pehuac Jesús quinnextiliaya huan quiniliaya in tacaquini ijcuín: </div>
<div class='p'>―Ximoyolnemilican de namotajtacoluan porín motoquijtoc Dios den eluiyactzinco para ma quinyolyecanas itaneltocacahuan ica nihueyichicahualis. </div>
<div class='s'>Nican tajtoa de queniu Jesús quinnotzac nahuin tamaajsini de pescados ma quitoctilican huan ma quitacamatican Jesús </div>
<div class='r'>(Mr. 1.16‑20; Lc. 5.1‑11) </div>
<div class='p'>
<span class="verse" id="MT4_18">18&#160;</span>Nejnentiaya ya Jesús martenojcopaca de Galilea huan quinitac ome icnime, in Simón ica cojpatocaytijque in Pedro, huan in ocsé icniu Andrés. Huan yejuan catcaj pescadojquitzquiani huan quitamotayaj ninmatau tech in mar de Galilea. 
<span class="verse" id="MT4_19">19&#160;</span>Huan Jesús quinilij ijcuín: </div>
<div class='p'>―Xihuiqui nohuan, xinechtoctilican. Huan ijcón queme nantaquitzquiani ica pescados, no ijcón Nejuatzin namechchihuas que nanquintemosque tagayot para ma nechtoctilican nejua. </div>
<div class='p'>
<span class="verse" id="MT4_20">20&#160;</span>Ijcuacón nimantzin in Simón huan in Andrés quicauque ninmatau huan quitoctilijque Jesús. 
<span class="verse" id="MT4_21">21&#160;</span>Huan queman panoc ya de ompa huel nepacatzin, ijcuacón Jesús no quinitac in Jacobo huan iicniu Juan, teconehuan de Zebedeo. Huan ne icnime yetoyaj ihuan nintat tech se barco, huan ompa quitajtasaluijtoyaj ninmatau. Huan in Jesús quinnotzac ne teconehuan ma quitoctilican para quitacamatiyasque. 
<span class="verse" id="MT4_22">22&#160;</span>Huan nimantzin Jacobo huan in Juan quicauque nintetat tech in barco huan quitoctilijque Jesús. </div>
<div class='s'>Nican tajtoa de queniu Jesús Temaquixtijque quinmachtiaya in tacaquini </div>
<div class='r'>(Lc. 6.17‑19) </div>
<div class='p'>
<span class="verse" id="MT4_23">23&#160;</span>Huan Jesús nentiaya nochi Galileajcopaca huan quinnextiliayaj in tacaquini ica in Tajtoltzin de Dios tech ne tiopanme de judíos. Huan campa hueli ajsía Jesús quinmachtiaya den yancuic Tajtoltzin de que Dios motoquijtoc para ma quinyolyecanas itaneltocacahuan ica nihueyichicahualis. Huan Jesús quinpajtijtiaya ya nochi cocoyani de míac tataman den quincocoaya in tagayot. </div>
<div class='p'>
<span class="verse" id="MT4_24">24&#160;</span>Huan ijcón momoyahuac ne chicahualis de Jesús nohuiyampa tech in pueblojme ten itatilanal Siria. Huan quihualcuiliayaj campa Yejuatzin nochi cocoyani ten mococoayaj ica míac tataman cocolisme, nochi cocoyani ten tajyohuiyaj ya ica míac tataman hueyi tetzaucacocolis huan yoltequipacholis. Huan no quihualcuiliayaj campa Yejuatzin nochi cocoyani den quipíaj ya ninyolijtic amocuali ejecame huan den yojyolpolihuíaj huan den motojtocotzoayaj. Huan Jesús quinpajtij nochi nijín cocoyani. 
<span class="verse" id="MT4_25">25&#160;</span>Huan ijcón quitoctiliayaj Jesús míac tagayot den pohuíaj Galilea huan den pohuíaj Decápolis, inuan no ten pohuíaj de Jerusalén huan ten pohuíaj sentapalpa den hueyíat Jordán.  </div>
<div class='psalmlabel' id='MT5_0'> 5</div>
<div class='s'>Nican tajtoa den tanojnotzalis de ne tepepan </div>
<div class='p'>
<span class="verse" id="MT5_1">1&#160;</span>Huan cuac Jesús quinitac que yetoyaj miacque tagayot, ijcuacón tejcoto tech ne talcuatipan huan ompa motalij. Huan imomachtijcahuan motoquijque ihuantzin huan quiyehualojtoyaj Jesús. </div>
<div class='s'>Jesús Temaquixtijque quinmachtij imomachtijcahuan de ne taca ten tatiochihualme ya de Dios </div>
<div class='r'>(Lc. 6.20‑23) </div>
<div class='p'>
<span class="verse" id="MT5_2">2&#160;</span>Huan ijcón in Jesús pehuac quinnextiliaya imomachtijcahuan ijcuín: </div>
<div class='p'>
<span class="verse" id="MT5_3">3&#160;</span>―Tatiochihualme de Dios ne taneltocani ten cajsicamatij que ninyolojuan iuque, ten amo quipíaj ne yolchipahualis ten Dios quimonequiltía. Porín como ijcón quichihuaj, ijcuacón yejuan pohuitihue campa Dios quinyolyecanas ica ihueyichicahualis. 
<span class="verse" id="MT5_4">4&#160;</span>Tatiochihualme de Dios ne taneltocani ten moyolcocoaj porín cajsicamatij que tajtacolejque. Porín como ijcón quichihuaj, ijcuacón yejuan Dios quinyoltalis. 
<span class="verse" id="MT5_5">5&#160;</span>Tatiochihualme de Dios ne taneltocani ten icnome tech ninyolojuan. Porín como ijcón quichihuaj, ijcuacón Dios quintayocolis se yancuic talticpac nemilis. 
<span class="verse" id="MT5_6">6&#160;</span>Tatiochihualme de Dios ne taneltocani ten quimachilíaj que yolmayanaj huan yolamiquij porín quiyolnejnequij chipaucanemisque. Porín como ijcón quichihuaj, ijcuacón yejuan Dios quinyecyolpexontis ica ne chipaucanemilis. 
<span class="verse" id="MT5_7">7&#160;</span>Tatiochihualme de Dios ne taneltocani ten teyolicnelíaj. Porín como ijcón quichihuaj, ijcuacón yejuan Dios no quinyolicnelis. 
<span class="verse" id="MT5_8">8&#160;</span>Tatiochihualme de Dios ne taneltocani ten yolchipauque. Porín como ijcón quichihuaj, ijcuacón yejuan yec melan quixitatihue in Totajtzin Dios. 
<span class="verse" id="MT5_9">9&#160;</span>Tatiochihualme de Dios ne taneltocani ten quinyolyecmelahuaj ne motehuiani. Porín como ijcón quichihuaj, ijcuacón yejuan Dios quinpohuas iconehuan. 
<span class="verse" id="MT5_10">10&#160;</span>Tatiochihualme de Dios ne taneltocani ten tajyohuíaj porín acsame quinquejqueloaj de ninchipaucanemilis. Porín como ijcón quichihuaj, ijcuacón Dios quinyolyecana ipan yejuan ica ihueyichicahualis. 
<span class="verse" id="MT5_11">11&#160;</span>Nantatiochihualme namejuan cuac namechuijuicaltisque huan cuac namechtajyohuiltisque huan cuac namechijtohuilisque míac xolopijyot porín nantacuautamatij itech Nejuatzin notocay. 
<span class="verse" id="MT5_12">12&#160;</span>Ijcuacón ximoyolpactican huan ximohuelitacan porín se tonal nanquiselisque se hueyi ne tetayocolil nepa eluiyactzinco. Huan ijcón queme namechtahuelitaj axcan, no ijcón quintahuelitatihualajque nitanahuatijcahuan de Dios ten nemicoj ne achtopa ya que namejuan. </div>
<div class='s'>Nican tajtoa de queniu Jesús Temaquixtijque quinmachtij in tacaquini de ne istat huan de ne tanex den talticpac </div>
<div class='r'>(Mr. 9.50; Lc. 14.34‑35) </div>
<div class='p'>
<span class="verse" id="MT5_13">13&#160;</span>Huan ocsepa Jesús quinmachtij imomachtijcahuan ijcuín: </div>
<div class='p'>―Huan namejuan nanyesque queme istat nican talticpac; nantapoyeliani den talticpacuani ica namochipaucanemilis para ma amo ongac sayó in chichicayot de tajtacol. Huan tacán in istat quipoloa nichicahualis, ¿ijcuacón quenín huelis ocsepa poyeyas, como amo quipía nipoyecayot? Huan ijcón amo teyi cualtía oc. Ta, sayó cualtía para quitamotasque calan huan quitzojtzonicsasque san. </div>
<div class='p'>
<span class="verse" id="MT5_14">14&#160;</span>Huan ocsepa Jesús quinmachtij imomachtijcahuan ijcuín: </div>
<div class='p'>―Huan namejuan nanyesque queme in tanexilome para in talticpacuani, porín namejuan nanquinyoltahuilisque ica ne namochipaucanemilis. Namejuan nanyesque queme se pueblo ten yetoc talcuatipan ten amo hueli motatía. 
<span class="verse" id="MT5_15">15&#160;</span>Huan cuac se quixotaltía se tanex, ijcuacón amo se quipantalilía se cajon. Ta, cachi cuali se quitalía campa tasempayan, huan ijcón nochi quintahuilis ne ten yetocque calijtic. 
<span class="verse" id="MT5_16">16&#160;</span>Huan ijcón no namejuan xiquintanextilican nijín talticpacuani ica namochipaucanemilis. Huan cuac yejuan quitasque ya den namocualitachihualisuan, ijcuacón yejuan no quimohuistilisque Namohueyitajtzin ten yetica ne eluiyactzinco. </div>
<div class='s'>Nican tajtoa de queniu Jesús Temaquixtijque tanextiliaya ica in tanahuatil de Dios </div>
<div class='p'>
<span class="verse" id="MT5_17">17&#160;</span>Huan ocsepa Jesús quinmachtij imomachtijcahuan ijcuín: </div>
<div class='p'>―Amo xicnemilican que nejua nihuala para namechxejxeloco ten Moisés namechmachtijca ya, nión no namechxejxelos den namechnextilijque ya in tanahuatiani de Dios. Nejua amo nihuala para nicuejuelos ne tanahuatil de namohuejcatatuan. Ta, sayó nicnequi namechyecajsicamatiltis de nochi ne tanahuatilme. 
<span class="verse" id="MT5_18">18&#160;</span>Porín de yec melau ten namechilía que mientras yetoc oc in eluiyac huan in talticpac amo mosecocahuas nión se letra de nochi den tanahuatilme. Ta, ma motamichihua nochi in tamachilis ten cuica in tanahuatilme, ijcón queme Dios quimonequiltía. 
<span class="verse" id="MT5_19">19&#160;</span>Ica ya nojón xicmatican, tacán acsá quisecotalía senme de nijín tanajnahuatilis, masqui tzictzin san in tanahuatil, huan tacán quinnextilía in tagayot ma amo quitacamatican, ijcuacón yejua ne quipohuasque amo teyi chiuque intzalan neques ten Dios quinyolyecanas ica ihueyichicahualis. Huan tacán acsá quitacamati ne tanahuatil huan no quinmachtía in tagayot ma no quitacamatican, ijcuacón yejua ne quipohuasque se hueyi chiuque intzalan neques ten Dios quinyolyecanas ica ihueyichicahualis. 
<span class="verse" id="MT5_20">20&#160;</span>Ica ya nojón no namechilía que tacán amo nanquipíaj se nemilis ten cachi chipactzin huan que ne ten cuicaj nojón fariseos huan nojón tanextiliani den tanahuatil de Moisés, ijcuacón xicmatican que amo queman huelis nanpohuitihue intzalan neques ten Dios quinyolyecanas ica ihueyichicahualis. </div>
<div class='s'>Nican tajtoa de queniu Jesús Temaquixtijque quinyecajsicamatiltij in tacaquini de ne cuálanti </div>
<div class='r'>(Lc. 12.57‑59) </div>
<div class='p'>
<span class="verse" id="MT5_21">21&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan namejuan nanquicacque ya que ne namohuejcautatuan namechnajnahuatijque ijcuín: “Amo xitemicti. Huan ijcón naquen temictis, yejua ne quitajyohuiltisque ica ne hueyi tatzacuiltilis”. 
<span class="verse" id="MT5_22">22&#160;</span>Pero Nejuatzin namechnajnahuatía ijcuín: Nochi naquen mocualantis ihuan se icnitzin, masqui amo temictía, pero no ijcón ne tahuel quitajyohuiltisque ica ne hueyi tatzacuiltilis. Huan naquen quijitos se icnitzin huan quilis ijcuín: “Semi tixoxo”, ijcuacón yejua ne ten quijtoj ne eijitolis in hueyi tayecanani quitajyohuiltisque ica por ne iteijitolis. Huan naquen quiquejquelos se icnitzin huan quilis ijcuín: “Semi timijmiquilot”, yejua ne ten quijtoj ne teijitolis in tayecanani quitelchihuasque ma tajyohui tech ne tit den mictan. 
<span class="verse" id="MT5_23">23&#160;</span>Ica ya nojón cuac ticuicas ne motetayocolil tenica ticnemilía ticmohuistilitiu Totajtzin Dios huan santajma tiquelnamiquis que mocniu mitzyolcualantía, 
<span class="verse" id="MT5_24">24&#160;</span>ijcuacón xicahua ompa ten ticuiyac tenica ticmohuistilisquía Totajtzin Dios. Ta, xiyó achto xiquitati ne mocniu huan xiquiliti ma mitztapojpolui para ijcón nanmoyecahuasque. Huan de ompa cuali timocuepas huan ticmohuistilitiu Totajtzin Dios ica ne motetayocolil. </div>
<div class='p'>
<span class="verse" id="MT5_25">25&#160;</span>Huan tacán acsá mitzteluilía huan quinequi mitzuicas iixpan in juez, ijcuacón nimantzin xiyó huan xitajtaniliti tech ne ojti ma mitztapojpolui para ijcón nanmoyecahuasque, huan para ma amo mitztemacti imaco ne juez. Huan tacán amo nanmoyecahuaj tech in ojti, ijcuacón in juez mitztemactis imaco in policía huan mitzcalaquitiu tech ne cárcel. 
<span class="verse" id="MT5_26">26&#160;</span>Huan de yec melau ten namechilía que amo huelis tiquisas den ne cárcel, como amo tictemaca nochi ten mitztajtaníaj. </div>
<div class='s'>Nican Jesús Temaquixtijque quinajsicamatiltij in tacaquini de ne ahuilnemilis queme suapapatalis huan de tagapapatalis </div>
<div class='p'>
<span class="verse" id="MT5_27">27&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan namejuan nanquicacque ya que ne namohuejcautatuan namechnajnahuatijque ijcuín: “Amo xitasihuapapata”. 
<span class="verse" id="MT5_28">28&#160;</span>Pero Nejuatzin namechnajnahuatíaj ijcuín: Tacán se tagat quinixuelitztinemi sihuame san, ijcuacón ne tagat moteltajtacolmacac ya itech italnamiquilis ihuan ne sihuame. 
<span class="verse" id="MT5_29">29&#160;</span>Huan tacán moixtololo den moyecmacopaca mitztepotamisquía tech in tajtacol, ijcuacón ximoquixtili ne moyequixtololo huan xictamota huejca. Porín cachi cuali sayó xicpolo se moixtololo, huan ma amo xicpolo nochi motacayo tech ne tit de mictan. 
<span class="verse" id="MT5_30">30&#160;</span>Huan no tacán se moyecmay mitztepotamisquía tech in tajtacol, ijcuacón xicotona huan xictamota huejca. Porín cachi cuali sayó ma polihui se moyecmay san, huan ma amo xicpolo nochi motacayo tech ne tit de mictan. </div>
<div class='s'>Nican Jesús Temaquixtijque quinajsicamatiltij in tacaquini de ne cacahualis den namicuani </div>
<div class='r'>(Mt. 19.9; Mr. 10.11‑12; Lc. 16.18) </div>
<div class='p'>
<span class="verse" id="MT5_31">31&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan namejuan nanquicacque ya que ne namohuejcautatuan namechnajnahuatijque ijcuín: “Nochi naquen quinequi quisecocahuas se isihuau, ma quimacti se amat campa ixnesi que mosesecocauque ya”. 
<span class="verse" id="MT5_32">32&#160;</span>Pero Nejuatzin namechnajnahuatía ijcuín: Tacán se tagat mocacahuaj ihuan nisihuatzin huan nisihuau amo ahuilnenque, ijcuacón ne tagat quichihua que nisihuau yesquía se sihuaahuilnenque. Huan naquen ihuan monamictis ne sihuat ten namique catca, ijcuacón ne ocsé tagat motajtacolmacas ya porín ne sihuat pohui oc ihuan ne achtopa yoquich. </div>
<div class='s'>Nican Jesús Temaquixtijque quinajsicamatiltij in tacaquini de ne tajtolis: “Quitztica Dios” </div>
<div class='p'>
<span class="verse" id="MT5_33">33&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan namejuan nanquicacque ya que ne namohuejcautatuan namechnajnahuatijque ijcuín: “Ma amo queman xiquijto: Quitztica Dios, huan de ompa amo ticchihuas ten timoyectencahuac ya. Ta, cuac timoyectencahuas ya de que ticchihuas tensá, huan tictematiltis ica nijín tajtolme, Quitztica Dios, ijcuacón yec melau xicchihuati ten timoyectencahuac ya”. 
<span class="verse" id="MT5_34">34&#160;</span>Pero Nejuatzin namechnajnahuatía ijcuín: Amo queman xiquijto: “Quitztica Dios”, cuac ticnequi timoyectencahuas ihuan acsame. Amo queman xiquijto: “Quitztica Dios”, nión ica teyi taman tanemililis. Huan amo no xiquijto: “Quitztica ne eluiyactzinco”, porín ompa yetica Dios imohuiscachicahualispan. 
<span class="verse" id="MT5_35">35&#160;</span>Huan amo no xiquijto: “Quitztica in talticpac”, porín nican talticpac Dios mometzmejmelautoc. Huan amo no xiquijto: “Quitztica ne chipactzin pueblo Jerusalén”, porín ne pueblo pohui ihuan ne hueyi tayecanque Totajtzin Dios. 
<span class="verse" id="MT5_36">36&#160;</span>Huan amo no xiquijto: “Quitztica notzontecon”, den quijtosnequi: “Quitztica nejuatzin”, porín amo hueli ticchihuas ma mocuepa istac nión se motzontzin ten tiltic ica motajtolis san. 
<span class="verse" id="MT5_37">37&#160;</span>Pero cuac ticnequis tiquijtos “quema”, sayó xiquijto “quema”. Huan cuac ticnequis tiquijtos “amo”, sayó xiquijto “amo”. Porín cuac ticnequis ticmajmaxitis motajtolis ica ne tajtol: “Quitztica Dios”, ijcuacón nenca san tictenehuas itocaytzin de Totajtzin Dios. Xicmati que nojón motajtolis huitza den amocuali Satanás. </div>
<div class='s'>Nican Jesús Temaquixtijque quinajsicamatiltij in tacaquini de que ma tiquintasojtacan naquen techtahuelitaj </div>
<div class='r'>(Lc. 6.29‑30) </div>
<div class='p'>
<span class="verse" id="MT5_38">38&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan namejuan nanquicacque ya que ne namohuejcautatuan namechnajnahuatijque ya ijcuín: “Tacán acsá mitzchihuilis mal queme yesquía mitzquixtilía se moixtololo, ijcuacón tejua no timomacuepas huan tiquixtilis se iixtololo. Huan tacán acsá mitzquixtilía se motan, ijcuacón tejua no timomacuepas huan no tiquixtilis se itan”. 
<span class="verse" id="MT5_39">39&#160;</span>Pero Nejuatzin namechnajnahuatíaj ijcuín: Amo ximomacuepacan cuac se tagat namechchihuilía tensá ten amo cuali. Huan tacán acsá mitzcamatatzinía moyecmacopaca, ijcuacón amo ximomacuepa. Ta, xicuepa moixco ma mitzcamatatzini ocseco. 
<span class="verse" id="MT5_40">40&#160;</span>Huan tacán acsá quinequi mitzteluilis iixpan in juez huan no quinequi mitzcuilis mocamisa, ijcuacón xicahuili ma cuica no motaquen. 
<span class="verse" id="MT5_41">41&#160;</span>Huan tacán acsá mitzfuerzajuía de que xicuica se tamamal se huan tajco kilómetro, queme yesquía tajco hora de ojti, ijcuacón xicuica ne tamamal ocsé tanto, yesqui se hora tech in ojti. 
<span class="verse" id="MT5_42">42&#160;</span>Huan tacán acsá quinequi mitztajtanilis tensá, ijcuacón xicmacti. Huan tacán acsá quinequi mitztanehuilis tensá, ijcuacón amo no xiquixtopehua. Ta, xictaneuti. </div>
<div class='s'>Nican Jesús Temaquixtijque quinajsicamatiltij in tacaquini de que ma tiquintasojtacan neques ten techtahuelitztinemi </div>
<div class='r'>(Lc. 6.27‑28, 32‑36) </div>
<div class='p'>
<span class="verse" id="MT5_43">43&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan namejuan nanquicacque ya que ne namohuejcautatuan namechnajnahuatijque ijcuín: “Xictasojta mocniu huan xictahuelita naquen mitztahuelita”. 
<span class="verse" id="MT5_44">44&#160;</span>Pero Nejuatzin namechnajnahuatía ijcuín: Xictasojtacan naquen namechtahuelitasque, huan xiquintapojpoluican ne naquen namechuijuicaltisque. Huan xiquinpalehuican naquen namechcualancaitasque. Huan ximotatatautilican ica por yejuan ne naquen namechquejquelosque huan ten namechtajyohuiltisque. 
<span class="verse" id="MT5_45">45&#160;</span>Huan ijcón ixnesis que namejuan nanteconehuan de Namohueyitajtzin ten yetica ne eluiyactzinco. Porín Yejuatzin quichihua ma panquisa in tonaltzin para quinpalehuis nochi naquen yolcualime huan naquen amo yolcualime. Huan Yejuatzin no cualtitani in quioutzin para quinpalehuis naquen yolchipauque huan naquen amo yolchipauque. 
<span class="verse" id="MT5_46">46&#160;</span>Huan como sayó nanquintasojtaj ne naquen namechtasojtaj, ¿ijcuacón toni tetayocolil nanquiselisque? Pues hasta in tatopaluiani yejuan ijcón quichihuaj. 
<span class="verse" id="MT5_47">47&#160;</span>Huan tacán sayó nanquitajpaloaj namocnihuan, ¿ijcuacón toni cuali chihualis nanquichihuaj ten amo quichihuaj in ocsequin? Porín hasta ne taca ten amo pohuij ihuan Dios, yejuan nojonques no ijcón quichihuaj. 
<span class="verse" id="MT5_48">48&#160;</span>Huan namejuan xiyecyolmajsitocan ica ne tetasojtalis ijcón queme Namohueyitajtzin ten yetica ne eluiyactzinco ten no yec yolmajsitoc ya ica ne tetasojtalis.  </div>
<div class='psalmlabel' id='MT6_0'> 6</div>
<div class='s'>Nican Jesús Temaquixtijque quinajsicamatiltij in tacaquini de quenín titapalehuíaj in pobres </div>
<div class='p'>
<span class="verse" id="MT6_1">1&#160;</span>Huan Jesús ocsepa quinmachtij imomachtijcahuan ijcuín: </div>
<div class='p'>―Huan amo xicchihuacan namocualitachihualis de namotaneltocalis senteixteno para ma sayó namechitacan in tagayot. Porín como ijcón nanquichihuaj, xicmatican que Namohueyitajtzin den yetica eluiyactzinco amo teyi namechmactis de ne tetayocolil. 
<span class="verse" id="MT6_2">2&#160;</span>Pero cuac tiquinpalehuis in pobres, ijcuacón amo xictematilti nohuiyan de ne motaehuil. Porín ijcón quichihuaj ne naquen ixcuecuepme de nintamachilis campa in tiopanme de judíos huan campa ojme sayó para ma quinhueyichihuacan in tagayot. De yec melau ten namechilía que yejuan quipíaj ya ne nintetayocolil. 
<span class="verse" id="MT6_3">3&#160;</span>Pero cuac tejua tiquinpalehuis in pobres ica ne ten ticpía, ijcuacón ma amo aquen quimati toni ticchihuas. Amo xictematilti nohuiyan huan nión no ma quimati moopochmay ten quichiutoc moyecmay. 
<span class="verse" id="MT6_4">4&#160;</span>Ta, tejua cuac tiquinpalehuis in pobres ica ne ten ticpía, ijcuacón cachi cuali xiquichtacachihua. Huan ijcón Mohueyitajtzin quitztoc ya ten tiquichtacachiutoc, huan ijcón Yejuatzin mitzmactilis ne hueyi tetayocolil senteixteno. </div>
<div class='s'>Nican Jesús Temaquixtijque quinajsicamatiltíj in tacaquini queniu timotatatautilisque </div>
<div class='r'>(Lc. 11.2‑4) </div>
<div class='p'>
<span class="verse" id="MT6_5">5&#160;</span>Huan Jesús ocsepa quinmachtij imomachtijcahuan ijcuín: </div>
<div class='p'>―Huan cuac namejuan nanmotatatautilisque, ijcuacón amo xicchihuacan queme ne naquen ixquequepme de nintamachilis. Porín yejuan cuelitaj moquetzasque huan motatatautilisque itech in tiopanme de judíos huan tech ojme den calnacastan, para ma ijcón quinitacan in tagayot. Huan yec melau ten namechilía que yejuan quiselijque ya ne tetayocolil de hueyipanchihualis ten quinmactilijque ya in tagayot. 
<span class="verse" id="MT6_6">6&#160;</span>Pero cuac tejua timotatatautilis ihuan Dios, ijcuacón xicalaqui tech mochantzin huan xictzacua in puerta huan ximotatatautili ihuan Mohueyitajtzin Dios ten mohuan ichtaca yetica. Porín Mohueyitajtzin Dios quitztoc ya ten tiquichtacachiutoc huan ijcón Yejuatzin satepan mitzmactis ne tetayocolil senteixteno. 
<span class="verse" id="MT6_7">7&#160;</span>Huan cuac namejuan nanmotatatautilisque ihuan Dios, ijcuacón amo yejua san xicquejqueptocan san namotajtoluan porín ijcón nenca san namonetatatautilis. Porín ne naquen amo pohuij ihuan Dios, yejuan quiquejqueptocque san nintajtoluan tech ninnetatatautilis. Huan ijcón yejuan quiyolnemilíaj que Dios cachi quincaquis porín miacpa quichihuaj ninnetatatautilis. 
<span class="verse" id="MT6_8">8&#160;</span>Huan namejuan amo xiquinnejnehuilican queme yejuan motatatautilíaj porín xicmatican que Namohueyitajtzin Dios ipa cuali quimatoc ya toni namechpoloa achtopa ya que namejuan nanquitajtanisquíaj. </div>
<div class='p'>
<span class="verse" id="MT6_9">9&#160;</span>Pero namejuan ximotatatautilican ijcuín: </div>
<div class='q'>Tohueyitajtzin ten tiyetica eluiyactzinco, ma timitzonmohuistilican ica in chicahualis de motocaytzin. </div>
<div class='q'>
<span class="verse" id="MT6_10">10&#160;</span>Huan ma xionuiqui huan ma xiquinyolyecana ica mohueyichicahualis motaneltocacahuan. </div>
<div class='q'>Huan ma mochihua nochi ten Tejuatzin ticonmonequiltía nican talticpac ijcón queme mochiutoc ne eluiyactzinco. </div>
<div class='q'>
<span class="verse" id="MT6_11">11&#160;</span>Xitechonmaca axcan totaxcaltzin ten techpoloa. </div>
<div class='q'>
<span class="verse" id="MT6_12">12&#160;</span>Huan xitechontapojpolui den totajtacoluan ijcón queme tejuan no tiquintapojpoluijque ya naquen techmohuispoloayaj. </div>
<div class='q'>
<span class="verse" id="MT6_13">13&#160;</span>Huan amo xitechonuica tech in ohuijcayot. </div>
<div class='q'>Ta, xitechonajchihuili den chicahualis den amocuali. Huan timitzonhueyimohuistilíaj porín Tejuatzin san ticonpía in hueyitayecanalis, in hueyichicahualis huan Tejuatzin san Tionueyichiuque porín nesi mocualtzinyo para nachipa ijcón. Amén. </div>
<div class='m'>
<span class="verse" id="MT6_14">14&#160;</span>Porín como namejuan nanquintapojpoluíaj naquen namechmohuispoloaj, ijcón no Tohueyitajtzin Dios ten yetica eluiyactzinco namechtapojpoluis. 
<span class="verse" id="MT6_15">15&#160;</span>Huan como amo nanquintapojpoluíaj ne naquen namechmohuispoloaj, no ijcón Namohueyitajtzin amo no namechtapojpoluis de namotajtacoluan. </div>
<div class='s'>Nican Jesús Temaquixtijque quinajsicamatiltij in tacaquini de ne sahualis </div>
<div class='p'>
<span class="verse" id="MT6_16">16&#160;</span>Huan no Jesús quinmachtij imomachtijcahuan ijcuín: </div>
<div class='p'>―Huan cuac nanmosahuasque, ijcuacón ma amo xiyetocan xiixcocoyani ijcón queme quichihuaj in taca ten ixcuecuepme de nintamachilis. Porín yejuan ixcocoxcatijtinemij para ijcón quinnextilisque in tagayot que yec melau mosahuaj. De yec melau ten namechilía, yejuan quiselijque ya ne tetayocolil de hueyipanchihualis ten quinmactilijque ya in tagayot. 
<span class="verse" id="MT6_17">17&#160;</span>Pero tejua, cuac timosahuas, ijcuacón cuali ximocuatzicahuasui huan cachi ximoixami, 
<span class="verse" id="MT6_18">18&#160;</span>para ma amo quimatican tagayot que timosautoc. Ta, sayó para ma quimati Mohueyitajtzin ten ichtaca yetica. Huan Mohueyitajtzin cuali quimatoc ya de que toni tiquichtacachiutoc huan ticselitiu senteixteno ne tetayocolil ten Totajtzin Dios mitzmactilis. </div>
<div class='s'>Nican Jesús Temaquixtijque quinajsicamatiltij in tacaquini de ne melau ricojyot, de ne tech eluiyac </div>
<div class='r'>(Lc. 12.33‑34) </div>
<div class='p'>
<span class="verse" id="MT6_19">19&#160;</span>Huan Jesús no quinmachtij imomachtijcahuan ijcuín: </div>
<div class='p'>―Amo xicsentilican namoricojyo nican talticpac campa namotilma quitetectocque in ocuilinme huan namotomin poxcautoc huan campa in tachtequini tecalijtic calaquij huan cuicaj ten nesi. 
<span class="verse" id="MT6_20">20&#160;</span>Ta, cachi cuali xicsentilican namoricojyo tech ne eluiyactzinco campa in ocuilinme amo hueli quitejtequisque, nión no poxcahuis den namoaxca, huan nión no tachtequini huelis mitzcalijticcalaquisque huan cuicasque ten moaxca. 
<span class="verse" id="MT6_21">21&#160;</span>Porín campa yesqui yetos nochi in namoricojyo, ne eluiyactzinco oso nican talticpac, sayó ompa itech ne moricojyo nanyoltanemilijtosque. </div>
<div class='s'>Nican Jesús Temaquixtijque quinajsicamatiltij in tacaquini den quenín toixtololohuan techtahuilíaj </div>
<div class='r'>(Lc. 11.34‑36) </div>
<div class='p'>
<span class="verse" id="MT6_22">22&#160;</span>Huan Jesús cachi oc quinmachtij imomachtijcahuan ijcuín: </div>
<div class='p'>―Namoixtololohuan nicnejnehuililtía queme se tanex ten techtahuilía tech tonacayo. Huan tacán namoixtololohuan yec tequitij queme se cuali tanex, no ijcón cuali namechtahuilía tech nochi namonacayo. 
<span class="verse" id="MT6_23">23&#160;</span>Huan tacán namoixtololohuan amo yec tequitij porín tensá quitzajtzacuilía namoixcoconeu, no ijcón amo huelis calaquis in tanex huan ijcón nochi namonacayo mocahuas tech in tayohuayanilot. Huan como ne tanex ten nanquipiasquíaj ijcón mocuepas tayohuayanilot, ijcuacón yec melau nanmocahuasque tech se tayohuayanilot ten semi tiltic. </div>
<div class='s'>Nican Jesús Temaquixtijque quinajsicamatiltij in tacaquini den ome patrones, Yejuatzin Dios oso in tomin </div>
<div class='r'>(Lc. 16.13) </div>
<div class='p'>
<span class="verse" id="MT6_24">24&#160;</span>Huan Jesús quinmachtij imomachtijcahuan ijcuín: </div>
<div class='p'>―Amo aquen huelis quintequitilis ome patrones, porín como ijcón quichihua, ijcuacón yejua quitahuelitas se patrón huan quitasojtas in ocsé, oso quimohuistilis se patrón huan amo quihueyichihuas in ocsé. Amo aquen huelis quintequitilis nijín ome patrones sepa san, ijcón queme Totajtzin Dios huan in ricojyot de nican talticpac. </div>
<div class='s'>Nican Jesús Temaquixtijque quinajsicamatiltij in tacaquini de que ma amo timoyolnemilijtinemican huan ma amo timoyolcuejmolojtinemican </div>
<div class='r'>(Lc. 12.22‑31) </div>
<div class='p'>
<span class="verse" id="MT6_25">25&#160;</span>Huan Jesús no quinmachtij imomachtijcahuan ijcuín: </div>
<div class='p'>―Ica nijín tanejmachtilis namechilía que amo ximoyolcuejmolojtinemican de namonemilis, de namotacualis, de namoatilis. Huan amo no ximoyolcuejmolocan de namotaquen. ¿Xe cachi amo tayecantoc namonemilis huan que nijín namotacualis? Pues quema. ¿Xe cachi amo tayecantoc namotacayo huan que nijín namotilma? Pues quema. 
<span class="verse" id="MT6_26">26&#160;</span>Xiquitacan san in tototzitzin ten patantinemij ejecaixco. Yejuan amo no tatocaj, nión no cajocuij taquilot, nión no quiehua in taquilot tech sincal. Huan Namohueyitajtzin ten yetica ne eluiyactzinco, Yejuatzin quintamacatoc. ¿Xe cachi amo nantayecantocque namejuan ihuan Dios huan que nijín tototzitzin? Pues quema. 
<span class="verse" id="MT6_27">27&#160;</span>¿Aconi de namejuan huelis momajxitis se molic oc para cachi huejcapantíyas, masqui cachi moyolcuejmolos? Pero amo aquen huelis. 
<span class="verse" id="MT6_28">28&#160;</span>Huan, ¿queyé nanmoyolcuejmolojtinemij por namotilma? Xiquitacan quenín moscaltíaj ne milajxochime. Yejuan amo motequitilíaj nión no tajquitij. 
<span class="verse" id="MT6_29">29&#160;</span>Huan namechyequilía que nijín xochit semi cualtzin xochiyohua. Huan ne hueyi rey Salomón ica nochi nicualtzinyo motaquentiaya pero amo queman huelic quinejnehuilis cualtzin queme nijín xochit. 
<span class="verse" id="MT6_30">30&#160;</span>Huan Dios quicualnextía nijín milajxochime ten axcan moscaltijtoc huan mosta quitatis campa tachinoa. Huan namejuan, ¿xe cachi amo namechpalehuis Dios huan que ne milajxochime? Pues, quema. Huan namejuan, ¿queyé amo majsitoc namotacuautamatilis? </div>
<div class='p'>
<span class="verse" id="MT6_31">31&#160;</span>Huan no Jesús quinmachtij imomachtijcahuan ijcuín: </div>
<div class='p'>―Amo xicnemilijtinemican toni nanquicuasque mosta, huan toni titayisque, huan tonica timotaquentisque. 
<span class="verse" id="MT6_32">32&#160;</span>Porín in tagayot ten amo pohuij ihuan Dios, yejuan nojonques quitemoaj sayó de nijín taman. Huan namejuan nanquipíaj se Namohueyitajtzin ten yetica ne eluiyactzinco huan Yejuatzin nochi quimatoc ya ten namejuan namechpoloaj. 
<span class="verse" id="MT6_33">33&#160;</span>Pero namejuan ximofuerzajuican huan xictemocan achto para ma Dios namechyolyecana ica ihueyichicahualis huan no xictemocan ne yecchipaucanemilis ten Dios cuelita. Huan ijcón Yejuatzin namechyolmajxitis huan nanquiselisque nochi ten monequis ijcón queme in tacualis huan in atilis huan namotaquen. 
<span class="verse" id="MT6_34">34&#160;</span>Ica ya nojón amo ximoyolcuejmolocan den toni mochihuas mosta, porín ne tonal den mosta cualcuis ocsé ne cuejmololis. Cada se tonal quipía ne ohuijcayot. Huan ijcón queme hualajtoc ne cuejmololis de mosta huan mosta, no ijcón ximotatatautilican mosta ihuan Totajtzin Dios ma namechpalehuijtiu.  </div>
<div class='psalmlabel' id='MT7_0'> 7</div>
<div class='s'>Nican Jesús Temaquixtijque quinajsicamatiltij in tacaquini de que ma amo se quinixcomaca huan ma amo se quintelchihua acsame </div>
<div class='r'>(Lc. 6.37‑38, 41‑42) </div>
<div class='p'>
<span class="verse" id="MT7_1">1&#160;</span>Huan no Jesús quinilij imomachtijcahuan ijcuín: </div>
<div class='p'>―Huan amo xiquinixcomactinemican huan amo no xiquintelchiutinemican acsame, queme nanyesquíaj jueces, para ma Dios amo no namechixcomas huan amo namechtelchihuas. 
<span class="verse" id="MT7_2">2&#160;</span>Porín Dios namechixcomacas huan namechtelchihuas ica ne tamachiu tenica namejuan nanquicuij para nanquixcomacaj huan nanquintelchihuaj acsame. Huan ne taixcomacalis tenica namejuan nanquintelchihuaj acsame, no ijcón Dios quicuis para namechixcomacas huan namechtelchihuas. 
<span class="verse" id="MT7_3">3&#160;</span>Huan como tejua amo timomaca cuenta de que mitzixtzajtzacuilijtoc se hueyi cuoutzontet, queme yesquía se hueyi tajtacol, ijcuacón amo huelis ticyequitilis se teuti actoc ixtololoco ne mocnitzin, huan ne teuti queme yesquía se tajtacol ten amo semi mota. 
<span class="verse" id="MT7_4">4&#160;</span>Huan no, ¿quenín huelis tiquilis ne mocniu: “Ma nimitzquixtili ne teuti ten ticpía moixtololoco”, cuac no ticpía se hueyi cuoutzontet ten no mitzixtzajtzacuilijtoc? Pues amo huelis. 
<span class="verse" id="MT7_5">5&#160;</span>Porín como amo ticmachilía ne ten mitzixtzajtzacuilijtoc, ijcuacón tejua tiixcuecueptoc san de motamachilis. Ta, cachi cuali achto ximoquixtili ne cuoutzontet ten mitzixtzacuilijtoc huan ijcón huelis ticyequitas ya ne teuti ten quipía mocniu ne ixtololoco huan ijcón huelis ya tiquixtilis. </div>
<div class='p'>
<span class="verse" id="MT7_6">6&#160;</span>Huan Jesús quinnextiliaya in tagayot ica se nexcuitil de se itzcuinti huan se pitzot huan quiniliaya ijcuín: </div>
<div class='p'>―Amo xiquinmactilican itzcuinme ne chipactzin Tajtoltzitzin de Dios, huan amo no xiquintamacacan pitzome den tanextililis de Dios queme yesquía perlas ten semi telpatio. Porín nijín ocuilinme queme yesquíaj in taca ten yolchichicque ten quixtopehuasque in Tajtoltzin de Dios. Huan huelis yejuan quitzojtzonicsasque in Tajtoltzin de Dios huan no mocuepasque para namechquejquetzomasque. </div>
<div class='s'>Nican Jesús Temaquixtijque quinajsicamatiltij in tacaquini de ne tatatautilis huan in tanahuatil cachi chipactzin </div>
<div class='r'>(Lc. 11.9‑13; 6.31) </div>
<div class='p'>
<span class="verse" id="MT7_7">7&#160;</span>Huan Jesús quinnextiliaya imomachtijcahuan ica se nexcuitil huan quiniliaya ijcuín: </div>
<div class='p'>―Xitajtanilican Dios huan namechmactis ne ten monequi. Ijcón queme tensá se quiyectemoa de se quipoloa, no ijcón xictatatautilican Dios huan Yejuatzin namechseliltis. Huan no ijcón cuac se tacacalatza ma tatapoucan, no ijcón xicsentocacan xiquilican Dios ten monequi huan Dios namechmacas. 
<span class="verse" id="MT7_8">8&#160;</span>Porín nochi tocnihuan ten tajtanilisque, yejuan nojonques Dios quinseliltis. Huan nochi tocnihuan ten quitemosque tensá tatiochihualis, yejuan nojonques Dios quinpalehuis para ma cajsican. Huan nochi tocnihuan ten tanotzasque, yejuan nojonques Dios quintatapohuilis. 
<span class="verse" id="MT7_9">9&#160;</span>¿Xe acsá de namejuan huelis nanquimactilisque namoconeu se tet cuac namechtajtanilis xicmacacan taxcal? Pues amo. 
<span class="verse" id="MT7_10">10&#160;</span>Huan, ¿xe no acsá de namejuan huelis nanquimactilisque namoconeu se cohuat, cuac namechtajtanis xicmacacan tzictzin pescadojnacat? Pues amo. 
<span class="verse" id="MT7_11">11&#160;</span>Porín masqui namejuan amo nanyolchipauque, pero no cuali nanquimatocque toni nanquimactisque namoconehuan ten cuali huan den huelic. Pues cachi oc Namohueyitajtzin ten yetica ne eluiyactzinco namechmactis ne mactil ten cuali para nochi naquen quiyectajtanisque. </div>
<div class='p'>
<span class="verse" id="MT7_12">12&#160;</span>Huan ijcón ipa xiquinchihuilican tocnihuan ijcón queme nanquinequij que in tocnihuan ma namechchihuilican. Porín yejua nijín in tamachilis ten technajnahuatíaj in tanahuatil de Moisés huan in Tajcuilolamatzin ten quijcuilojque in tanahuatiani de Dios. </div>
<div class='s'>Nican Jesús Temaquixtijque quinajsicamatiltij in tacaquini de ne calten ten amo patahuac </div>
<div class='r'>(Lc. 13.24) </div>
<div class='p'>
<span class="verse" id="MT7_13">13&#160;</span>Huan Jesús quinmachtij imomachtijcahuan ijcuín: </div>
<div class='p'>―Xicalaquican itech ne ojtzin de Dios campa ne calteno amo patahuac. Porín ne calten huan ne hueyi ojti semi patauque campa yajtocque in tagayot para ajsitihue tech ne ixpolihuilis, huan miacque tagayot yohue tech ne patahuac ojti campa amo ongac ne nemaquixtilis. 
<span class="verse" id="MT7_14">14&#160;</span>Huan amo patahuac ne calteno huan semi pitzahuac ne ojti campa yajtocque in taneltocani para ajsitihue tech ne yec nemilis. Huan amo miacque moajsitihue tech nijín ojti de ne maquixtilis. </div>
<div class='s'>Nican Jesús Temaquixtijque quinajsicamatiltij in tacaquini de ne cuohuit ten moixmati ica itaquilohuan </div>
<div class='r'>(Lc. 6.43‑44) </div>
<div class='p'>
<span class="verse" id="MT7_15">15&#160;</span>Huan Jesús quinmachtij imomachtijcahuan ijcuín: </div>
<div class='p'>―Ximoyecpiacan den ne tanahuatiani tacajcayahuani ten teilijtinemij que yejuan tajtoaj itencopa Dios. Porín yejuan hualasque sayó para namechcajcayahuasque san. Huan yejuan motasque yolcualime queme se cuali ichcat ten amo tetehuía. Pero ne iyolijtic ne tanahuatiani cualcuij yoltacajcayahualis queme in piotecuani ten ichtacayohui para tachtequisque. 
<span class="verse" id="MT7_16">16&#160;</span>Huan ijcón namejuan cuali nanquinyequixmatisque nijín tanahuatiani ica ne tachihualis ten yejuan quichiutinemij. Porín amo huelis se quitocas huitzti huan ma taqui uvas xocot ten tzopec. Pues amo no huelis se quitocas tzitzicascuohuit huan ma taqui higos xocot. 
<span class="verse" id="MT7_17">17&#160;</span>Huan ijcón nochi in cuohuit ten cuali, yejua ne quitemaca cuali taquilome. Huan nochi in cuohuit ten amo cuali, yejua ne quitemaca taquilome ten amo cualtía. 
<span class="verse" id="MT7_18">18&#160;</span>Huan in cuohuit ten cuali, yejua ne amo huelis quitemacas itaquilohuan ten amo cualtía. Huan no in cuohuit ten amo cuali, yejua ne no amo huelis quitemacas itaquilohuan ten cualtía. 
<span class="verse" id="MT7_19">19&#160;</span>Huan nochi in cuoume ten amo quitemaca taquilot ten cualtía, in tequitini quimayohuisque huan quitamotasque tech in tit. 
<span class="verse" id="MT7_20">20&#160;</span>Ijcuacón namejuan cuali nanquinyequixmatisque ya nojón tacajcayahuani ica ne tachihualis ten yejuan quichiutinemij, ijcón queme cada se cuohuit moixmati ica itaquilohuan. </div>
<div class='s'>Nican tajtoa de que Jesús Temaquixtijque quinilis ne naquen amo yec tacuautamatque ihuantzin ijcuín: Amo queman namechixmatic </div>
<div class='r'>(Lc. 13.25‑27) </div>
<div class='p'>
<span class="verse" id="MT7_21">21&#160;</span>Huan Jesús quinajsicamatiltij imomachtijcahuan ijcuín: </div>
<div class='p'>―Totajtzin Dios de eluiyactzinco amo quinyolyecanas ica ihueyichicahualis nochi ne ten nechnotzasque sayó ica nintenxipal san que Nejuatzin ni Nintecotzin. Ta, sayó Dios quinyolyecana ica ihueyichicahualis neques ten quichihuaj queme Notajtzin Dios ipaquilis ne eluiyactzinco. 
<span class="verse" id="MT7_22">22&#160;</span>Huan cuac ne tonal de tatzacuiltilis ejcos ya, ijcuacón miacque nechilisque ijcuín: “Notecotzin, Notecotzin, tejuan tictanextiliayaj ica in chicahualis de motocaytzin. Huan no ica motocaytzin tiquincalanquixtiayaj in amocuali ejecame. Huan ica motocay ticchihuayaj miacque huejueyi mohuiscatequit”. 
<span class="verse" id="MT7_23">23&#160;</span>Pero ijcuacón Nejuatzin niquinyecquilis ijcuín: “Amo queman namechixmatic; niman ximajchihuacan, namejuan nantachihuani ica ten amo cuali”. </div>
<div class='s'>Nican Jesús Temaquixtijque quinajsicamatiltij in tacaquini in ome taman tatzinehualonime </div>
<div class='r'>(Lc. 6.46‑49; Mr. 1.22) </div>
<div class='p'>
<span class="verse" id="MT7_24">24&#160;</span>Huan in Jesús quinnextiliaya imomachtijcahuan ica se nexcuitil ijcuín: </div>
<div class='p'>―Naquen nechcaquilía huan quichihua nochi ten nicnajnahuatía, yejua ne nicnejnehuililtía queme se tagat ten yec yolmajsitoc ya. Huan ne tagat ten yolmajsitoc quichijchihuac ichan huan quichijchihuac in tatzinehualoni itech se hueyi tesohuil. 
<span class="verse" id="MT7_25">25&#160;</span>Huan huala se hueyi tetzaucaquiohuit huan hueyiacque in hueyiame huan elihuis taejecaya hasta quihuijuixohuaya in cali. Pero in cali amo huejuelihuic porín yec tzinijcatoya itech se hueyi tesohuil. 
<span class="verse" id="MT7_26">26&#160;</span>Huan no ijcón naquen amo nechcaquilía huan amo no quichihua den Nejuatzin nicnajnahuatía, yejua ne nicnejnehuililtía queme se tagat den ayamo yec yolmajsitoc. Huan yejua ne quichijchihuac nichan huan quitzinpehualtij campa yoca xal san. 
<span class="verse" id="MT7_27">27&#160;</span>Huan huala se hueyi tetzaucaquiohuit huan hueyiacque in hueyiame huan elihuis taejecaya hasta quihuijuixohuaya in cali, ijcuacón ne cali cacapaxhuetzito. </div>
<div class='p'>
<span class="verse" id="MT7_28">28&#160;</span>Huan cuac Jesús quintaminojnotzac ya, ijcuacón in tagayot quimoucamatíaj de ne tanextililisme. 
<span class="verse" id="MT7_29">29&#160;</span>Porín Jesús quinnextiliaya in tacaquini ica chicaucatanahuatil huan amo queme ne tanextiliani den tanahuatil de Moisés.  </div>
<div class='psalmlabel' id='MT8_0'> 8</div>
<div class='s'>Nican tajtoa de queniu Jesús Temaquixtijque quipajtij se cocoxque den cocotocatoya ninacayo </div>
<div class='r'>(Mr. 1.40‑45; Lc. 5.12‑16) </div>
<div class='p'>
<span class="verse" id="MT8_1">1&#160;</span>Huan cuac temoc ya Jesús tech ne tepelomo, ijcuacón quitoctiliayaj Yejuatzin huel míac tagayot. 
<span class="verse" id="MT8_2">2&#160;</span>Huan motoquij campa Jesús se cocoxque den inacayo cocotocatoya. Huan yejua motancuaquetzaco iixpampa Jesús huan quilij ijcuín: </div>
<div class='p'>―Totecotzin, ta como ticonmonequiltía, cuali tionuelis tinechonchipahuas de nijín pitzotic cocolis. </div>
<div class='p'>
<span class="verse" id="MT8_3">3&#160;</span>Huan Jesús momatilanac huan quimatocac in cocoxque huan quilij ijcuín: </div>
<div class='p'>―Nicnequi ma tejua xichipahuac de mococolis. </div>
<div class='p'>Huan cuac Jesús ijcón quilij, ijcuacón nimantzin quisac ne cocolis den inacayo cocotocatoya huan mocahuac chipactzin ne tagat. 
<span class="verse" id="MT8_4">4&#160;</span>Huan Jesús quilij ijcuín: </div>
<div class='p'>―Xiquita, amo aquen teyi xictapohui. Ta, sayó xiyó ximotenextiliti ihuan ne tiopixcame den judíos de que tichipahuac ya. Huan no xiquinmactiti ne tetayocolil in tiopixcame den judíos, ijcón queme Moisés tanahuatiaya para ne cocoyani ten tapajtilme ya de ne cocotoca ninacayo. Huan ijcón ixnesis ninuan mopueblojcahuan de que tichipahuac ya. </div>
<div class='s'>Nican tajtoa de queniu Jesús Temaquixtijque quipajtij se taquehual de capitán romano </div>
<div class='r'>(Lc. 7.1‑10) </div>
<div class='p'>
<span class="verse" id="MT8_5">5&#160;</span>Huan cuac Jesús calayic tech ne pueblo Capernaum, ijcuacón se tayecanque soldado romano motoquij campa Jesús huan quitatautilij ijcuín: </div>
<div class='p'>
<span class="verse" id="MT8_6">6&#160;</span>―Totecotzin, notaquehual semi mococoa huan huetztoc ichan mocahuac melaxtic, huan tajyohuía ica ne tonehuilis telsenca ya. </div>
<div class='p'>
<span class="verse" id="MT8_7">7&#160;</span>Huan Jesús quilij ijcuín: </div>
<div class='p'>―Nejua niyás nicpajtitiu. </div>
<div class='p'>
<span class="verse" id="MT8_8">8&#160;</span>Ijcuacón in tayecanque soldado romano tananquilij ijcuín: </div>
<div class='p'>―Totecotzin, nejua amo nechnamiqui ma ticalaqui tech nochantzin. Ta, sayó xihualtanahuati campa tionyetoc, huan ijcón notaquehual pajtis. 
<span class="verse" id="MT8_9">9&#160;</span>Huan nejua no nitatacamati ten nechnajnahuatía. Huan nejua niquinnajnahuatía nosoldados ma nechtacamatican. Huan nicnahuatía se soldado ma xiyó, huan yejua yohui. Huan nicnahuatía ocsé ma xihuiqui, huan yejua huitza. Huan nicnahuatía notaquehual ma xicchihuati tensá, huan yejua quichihuati. </div>
<div class='p'>
<span class="verse" id="MT8_10">10&#160;</span>Huan cuac Jesús quicayic nijín tajtolis, ijcuacón Yejuatzin quimoucacayic huan quinilij in tagayot ten cualtoctiliayaj: </div>
<div class='p'>―De melau ten namechilía que intzalan nochi ne pueblojuani de Israel amo aquen nicajsic ten quipía in yec tacuautamatilis queme nijín tayecanque soldado romano. 
<span class="verse" id="MT8_11">11&#160;</span>Huan no namechyequilía que hualasque de nohuiyan míac taneltocani ten amo judíos. Huan yejuan hualasque de campa iquisayampa in tonal huan de ipolihuiyampa tonal huan calaquisque huan tacuasque ihuan in huejcautetatme judíos, in Abraham huan in Isaac huan in Jacob. Huan ompa yejuan calaquisque campa Dios momasoutoc ipan itaneltocacahuan ica ihueyichicahualis huan namejuan amo nancalaquisque. 
<span class="verse" id="MT8_12">12&#160;</span>Huan namejuan in tagayot judíos ten nanpohuisquíaj campa Dios momasoutoc ica ihueyichicahualis, namejuan Dios namechcalantamotas tech ne tayohuayanilot campa nanchocatosque huan nantannanatzocatosque tech ne tajyohuilis. </div>
<div class='p'>
<span class="verse" id="MT8_13">13&#160;</span>Huan Jesús quilij ne tayecanque de soldados ijcuín: </div>
<div class='p'>―Xiyó ya mochan huan ijcón mochihuas queme tejua titacuautamatic que pajtis motaquehual. </div>
<div class='p'>Huan ijcón nitaquehual pajtic ya tech ne momento. </div>
<div class='s'>Nican tajtoa de queniu Jesús Temaquixtijque quipajtij imonan in Pedro </div>
<div class='r'>(Mr. 1.29‑31; Lc. 4.38‑39) </div>
<div class='p'>
<span class="verse" id="MT8_14">14&#160;</span>Huan huala Jesús huan calayic ichan in Pedro huan ompa quitac imonan in Pedro que huetztoya ica hueyi totonic. 
<span class="verse" id="MT8_15">15&#160;</span>Ijcuacón in Jesús quimaquitzquij in cocoxque huan ijcón niman quisac in totonic. Huan niman imonan in Pedro moquetzac huan quintamacac icalpanocahuan. </div>
<div class='s'>Nican tajtoa de queniu Jesús Temaquixtijque quinpajtij míac cocoyani </div>
<div class='r'>(Mr. 1.32‑34; Lc. 4.40‑41) </div>
<div class='p'>
<span class="verse" id="MT8_16">16&#160;</span>Huan cuac ne tapoyahuito ya, ijcuacón Jesús yetoya oc ichan nimonan in Pedro huan ompa cualcuiliayaj míac tagayot ten quipiayaj inyolijtic amocuali ejecame. Huan Jesús quincalanquixtilij in amocuali ejecame sayó ica se tajtol, huan ijcón no quinpajtij nochi in cocoyani. 
<span class="verse" id="MT8_17">17&#160;</span>Huan melau ijcón mochihuac ten quijcuilojca ya ne tanahuatijque Isaías cuac quijtojca ijcuín: “Yejuatzin tajyohuico para techpajtis den tococolisuan huan tajyohuico para techajchihuilis de nochi totoneucayohuan”. </div>
<div class='s'>Nican Jesús Temaquixtijque quinnejmachtij in tagayot ten quinequiayaj quitoctilisque huan quitacamatiyasque Jesús </div>
<div class='r'>(Lc. 9.57‑62) </div>
<div class='p'>
<span class="verse" id="MT8_18">18&#160;</span>Huan cuac Jesús quitac que míac tagayot quiyehualojtoyaj, ijcuacón Yejuatzin quintitanic imomachtijcahuan ma panocan sentapalpa den hueyíat in mar de Galilea. 
<span class="verse" id="MT8_19">19&#160;</span>Huan se tanextilijque den tanahuatil de Moisés motoquico campa Jesús huan quilij Yejuatzin ijcuín: </div>
<div class='p'>―Tamachtijque, nicnequi nimitztoctilis huan nimitztacamatiyás campa yesqui tiyás. </div>
<div class='p'>
<span class="verse" id="MT8_20">20&#160;</span>Ijcuacón in Jesús tananquilij ijcuín: </div>
<div class='p'>―In cuectzitzin quipíaj in téchanti campa cochij huan in tototzitzin den patantinemij ejecaixco quipíaj in tepajsoluan, pero Nejuatzin ni Yectagatzin amo nicpía can nimocuatecas. </div>
<div class='p'>
<span class="verse" id="MT8_21">21&#160;</span>Huan senme den imomachtijcahuan de Jesús quilij ijcuín: </div>
<div class='p'>―Totecotzin, pero achtopa de que nimitztoctilis huan nimitztacamatiyás, pues nechcahua ma niyó nictalpachoti nopapá ten momiquilij ya. </div>
<div class='p'>
<span class="verse" id="MT8_22">22&#160;</span>Huan Jesús quinanquilij ijcuín: </div>
<div class='p'>―Xihuiqui nohuan xinechtoctili huan xinechtacamatiyás. Huan xicahuacan ma quitalpachocan in ánimajme: ne naquen mictocque tech ninyolo ten amo quinequij nechtoctilisque. </div>
<div class='s'>Nican tajtoa de queniu Jesús Temaquixtijque quitamatilij in hueyi tetzaucaejecat </div>
<div class='r'>(Mr. 4.35‑41; Lc. 8.22‑25) </div>
<div class='p'>
<span class="verse" id="MT8_23">23&#160;</span>Huan de ompa Jesús calayic tech in barco huan imomachtijcahuan quisehuicayaj. 
<span class="verse" id="MT8_24">24&#160;</span>Huan pehuaco se hueyi tetzaucaejecat huan chicahuac taejecaya huan in at mocuentecaya huan calaquía tech in barco. Huan Jesús Yejuatzin cochtoya. 
<span class="verse" id="MT8_25">25&#160;</span>Huan imomachtijcahuan yajque quijxititoj huan quilijque ijcuín: </div>
<div class='p'>―Totecotzin, xitechonmaquixti porín tejuan tipolihuitij ya. </div>
<div class='p'>
<span class="verse" id="MT8_26">26&#160;</span>Ijcuacón nimantzin in Jesús ixpetanic huan quinilij ijcuín: </div>
<div class='p'>―¿Queyé semi nanmomoutíaj? Namejuan amo yec majsitoc de namotacuautamatilis. </div>
<div class='p'>Huan ijcón in Jesús moquetzac huan quitacahualtij ne tetzaucaejecat huan in hueyíat. Huan in hueyíat mocahuac ijcón amanis. 
<span class="verse" id="MT8_27">27&#160;</span>Ijcuacón in imomachtijcahuan semi quimoucaitacque huan moyolnojnotzayaj se huan ocsé ijcuín: </div>
<div class='p'>―¿Toni taman nijín tagat? Porín in ejecat huan in hueyíat no quitacamatij. </div>
<div class='s'>Nican tajtoa de queniu Jesús Temaquixtijque quinpajtij in taca de pueblo Gadara ten quipiayaj ninyolijtic in amocuali ejecame </div>
<div class='r'>(Mr. 5.1‑20; Lc. 8.26‑39) </div>
<div class='p'>
<span class="verse" id="MT8_28">28&#160;</span>Huan ajsic Jesús sentapalpa den hueyíat in mar de Galilea, campa calyetocque in pueblojuani de Gadara. Huan de ompa quinamiquitoj Jesús ome taca ten quipiayaj ninyolijtic in amocuali ejecame. Huan ne taca hualquisque itech ne ánimajtecochme, huan catcaj semi yoltahuelme. Huan amo aquen huelía panohuaya itech ne ojti. 
<span class="verse" id="MT8_29">29&#160;</span>Huan in omen peuque tzajtzij ijcuín: </div>
<div class='p'>―¿Toni ticpía tohuan, Jesús, Teconetzin de Dios? ¿Xe tihuala nican para titechtajyohuiltis tejuan achtopa que hualasquía ne tonalme de tatzacuiltilis? </div>
<div class='p'>
<span class="verse" id="MT8_30">30&#160;</span>Huan amo huejca yetoyaj semi míac pitzome ten tacuajtoyaj huan ixtahuanentoyaj. 
<span class="verse" id="MT8_31">31&#160;</span>Huan in amocuali ejecame quitatautijque Jesús ijcuín: </div>
<div class='p'>―Como titechcalanquixti de nijín tagat, xitechcahua ma ticalaquican tech ne pitzome. </div>
<div class='p'>
<span class="verse" id="MT8_32">32&#160;</span>Ijcuacón in Jesús quinnahuatij ijcuín: </div>
<div class='p'>―Xiyacan pos. </div>
<div class='p'>Huan ijcón in amocuali ejecame quisque itech ne taca huan calacque tech ne pitzome. Ijcuacón in pitzome peuque motalojtinemij huan motaquesuijque tech ne hueyíat huan ijcón nochi in pitzome moaelsimijque tech in marijtic. 
<span class="verse" id="MT8_33">33&#160;</span>Huan ne naquen tapiayaj ica ne pitzome, yejuan moucacholojque huan yajque tech ninpueblo huan ompa peuque quitetapohuiyaj nochi ten mochihuac ica por ne ome taca ten quipiayaj in amocuali ejecame. 
<span class="verse" id="MT8_34">34&#160;</span>Ijcuacón in pueblojuani yajque quinamiquitoj Jesús. Huan cuac quitacque ya, ijcuacón quitatautijque Jesús de que ma quisa de ne inpueblojcopaca.  </div>
<div class='psalmlabel' id='MT9_0'> 9</div>
<div class='s'>Nican tajtoa de queniu Jesús Temaquixtijque quipajtij se cocoxque de ninacayo sepoutoc </div>
<div class='r'>(Mr. 2.1‑12; Lc. 5.17‑26) </div>
<div class='p'>
<span class="verse" id="MT9_1">1&#160;</span>Huan ijcón in Jesús calayic itech in barco huan panoc sentapalpa de hueyíat den mar de ne Galilea, huan ajsito tech ne ipueblo. 
<span class="verse" id="MT9_2">2&#160;</span>Huan ijcón mochihuac ne tonal que sequi taca cualcuilijque campa yetoya Jesús se cocoxque den nochi ninacayo tamisensepoutoc, huan amo huelía nejnemía, huan ne cocoxque huetztihualaya tech se petatzin. Huan cuac Jesús quitac nintacuautamatilis de nojón nahui taca, ijcuacón in Jesús quilij in cocoxque ijcuín: </div>
<div class='p'>―Ximoyolchicahua, noconetzin, porín motajtacoluan nimitzintapojpoluía ya. </div>
<div class='p'>
<span class="verse" id="MT9_3">3&#160;</span>Huan ijcón sequi tanextiliani den tanahuatil de Moisés ten ipa yetoyaj ya calijtic, yejuan quiyolnemiliayaj ijcuín: “Nijín tagat quimohuispoloa Dios ica itajtoluan”. </div>
<div class='p'>
<span class="verse" id="MT9_4">4&#160;</span>Ijcuacón in Jesús nimantzin quinixmatilij nintalnamiquilis de ne tanextiliani huan quinilij ijcuín: </div>
<div class='p'>―¿Queyé nanquiyolnemilíaj ten amo cuali? 
<span class="verse" id="MT9_5">5&#160;</span>¿Catiyejua tajtol cachi amo ohui cuac niquilis ne cocoxque? Ma niquijto: “Nimitztapojpoluij ya motajtacoluan”, oso ma niquijto ijcuín: “Ximoquetza huan xiyó mochan”. 
<span class="verse" id="MT9_6">6&#160;</span>Huan nejua namechyecmatiltía que Nejuatzin ya ni Yectagatzin de Dios. Huan nicpía tanahuatil nican talticpac para niquintapojpoluis naquen motajtacolmacac ya. </div>
<div class='p'>Huan de ompa Jesús quilij in cocoxque ijcuín: </div>
<div class='p'>―Ximehua huan xicui motapech huan xiyó mochan. </div>
<div class='p'>
<span class="verse" id="MT9_7">7&#160;</span>Huan ijcón in cocoxque ten amo huelía nenemía, yejua ne moquetzac huan yajqui ichan. 
<span class="verse" id="MT9_8">8&#160;</span>Huan cuac in tagayot quitacque ya toni mochihuac, ijcuacón semi quimoucaitacque huan quimohuistilijque Dios porín Dios quimactilij ya senme den talticpacuani de ne chicahualis de tapajtía ica chicaucahuelilis. </div>
<div class='s'>Nican tajtoa de queniu Jesús Temaquixtijque quinotzac in Mateo ma quitoctili Yejuatzin </div>
<div class='r'>(Mr. 2.13‑17; Lc. 5.27‑32) </div>
<div class='p'>
<span class="verse" id="MT9_9">9&#160;</span>Huan queman Jesús panotiaya ompa, ijcuacón Yejuatzin quitac se tagat ten monotzaya Mateo tocotziutoc caltenteno campa quintopaluiaya in pueblojuani. Ijcuacón in Jesús quilij ijcuín: </div>
<div class='p'>―Xinechtoctili huan xinechtacamatiyás. </div>
<div class='p'>Ijcuacón in Mateo moquetztiquisac huan yajqui quitoctilito Jesús ma momachtiti de Yejuatzin. </div>
<div class='p'>
<span class="verse" id="MT9_10">10&#160;</span>Huan ijcón cachi satepan yajqui Jesús tacuato ichan Mateo. Huan no hualajque miacque tatopaluiani ihuan in taca ten amo quitacamatque in tanahuatil de Moisés. Huan ijcón sen tacuajtoyaj ihuan Jesús huan imomachtijcahuan. 
<span class="verse" id="MT9_11">11&#160;</span>Huan cuac in fariseos quitacque que in Jesús sen tacuajtoya ihuan in tatopaluiani, ijcuacón yejuan quintajtoltijque ne imomachtijcahuan de Jesús ijcuín: </div>
<div class='p'>―¿Queyé namotamachtijcau tacuajtoc ihuan ne tatopaluiani huan in taca ten amo tatacamatinemij den tanahuatil de Moisés? </div>
<div class='p'>
<span class="verse" id="MT9_12">12&#160;</span>Huan queman in Jesús quicayic ijcón nijín matájtanti, ijcuacón Yejuatzin tananquilij ijcuín: </div>
<div class='p'>―In tagayot ten mopohuaj yolpactocque, yejuan nojonques amo monequij tepajtijque. Ta, namechilía que sayó in cocoyani monequij tepajtijque. Ica ya nojón ninuan nisentacuajtoc nijín tatopaluiani. 
<span class="verse" id="MT9_13">13&#160;</span>Xiyacan huan xicyecajsicamatican toni quijtosnequi nijín tajtol de Tajtoltzin de Dios: “Nicnequi xiteyolicnelican huan amo nicnequi sayó xinechtayocolican tapialme para ica nannechmohuistilisque”. Nejuatzin amo nihuala niquintemoco naquen mopohuaj yolchipauque. Ta, sayó niquintemoco tajtacolejque para ma yejuan ma moyolnemilican den nintajtacoluan. </div>
<div class='s'>Nican tajtoa de queniu quitajtoltijque Jesús Temaquixtijque cox monequi mosahuasque </div>
<div class='r'>(Mr. 2.18‑22; Lc. 5.33‑39) </div>
<div class='p'>
<span class="verse" id="MT9_14">14&#160;</span>Huan ijcón hualajque imomachtijcahuan den Juan Taahuijque huan quitajtanilicoj Jesús ijcuín: </div>
<div class='p'>―Tejuan huan in fariseos timosahuaj miacpa. Huan momomachtijcahuan, ¿queyé amo no mosahuaj? </div>
<div class='p'>
<span class="verse" id="MT9_15">15&#160;</span>Huan Jesús tananquilij ijcuín: </div>
<div class='p'>―Amo huelis moyolcocosque nochi in taijitalme ten hualajque para moyolpactisque tech in iluit de ne namictilis, como yetoc oc in teyoquich. Pero queman hualas ne tonal cuac in teyoquich cajchihuasque, ijcuacón tech ne tonalme huelis mosahuasque nochi in taijitalme. </div>
<div class='p'>
<span class="verse" id="MT9_16">16&#160;</span>Huan ijcón in Jesús quinnextilij in tacaquini ica nijín nexcuitil huan quinejnehuililtij in yancuic nemilis ihuan in yancuic tasal huan yancuic vino: </div>
<div class='p'>―Huan no ijcón amo aquen quijtzoma se yancuic tasal tech se tasalsol. Porín cuac se quipacas, ijcuacón yejua ne mismo in yancuic tasal motocotzos huan ijcón cachi quixcocototzas in tasalsol huan cachi hueyi tzayanis. 
<span class="verse" id="MT9_17">17&#160;</span>Huan amo no aquen quipanteca in yancuic vino tech in cuetaxsolme. Porín in yancuic vino, yejua ne mochicahualtía huan atzitzicasquisa. Huan ijcón quitzayanas in cuetaxsol huan mimilahuis nochi in vino. Huan ijcón ijtacahuis in cuetaxsol. Pero in yancuic vino se quitequilía tech in yancuic cuetaxme huan ijcón in vino huan in cuetaxme yejuan nojonques amo ijtacahuisque. </div>
<div class='s'>Nican tajtoa de queniu Jesús Temaquixtijque quipajtij isuapil den tayecanque Jairo, huan no quipajtij in sihuat ten quinalmatocac Jesús itasal </div>
<div class='r'>(Mr. 5.21‑43; Lc. 8.40‑56) </div>
<div class='p'>
<span class="verse" id="MT9_18">18&#160;</span>Huan cuac Jesús quinnextiliaya oc in tagayot de nijín tajtolme, ijcuacón huala se tayecanque den judíos huan motacuaquetzaco huan motentocaco iixpantzinco Jesús huan quilij ijcuín: </div>
<div class='p'>―Nosihuapiltzin yequin momiquilij, huan como Tejuatzin tiyás huan ticsohuas momatzin ipan nosihuapiltzin, ijcuacón yejua ocsepa quipías nemilis. </div>
<div class='p'>
<span class="verse" id="MT9_19">19&#160;</span>Huan ijcón moquetzac Jesús huan yajqui ihuan in tayecanque den judíos huan quitoctilijque Jesús imomachtijcahuan. </div>
<div class='p'>
<span class="verse" id="MT9_20">20&#160;</span>Huan no yetoya se sihuat naquen mococoaya esmeyaya majtactiomome xihuit huan motoquij icampa Jesús huan quinalmatoquilij itilmajtzin in Jesús. 
<span class="verse" id="MT9_21">21&#160;</span>Porín sihuat moyolnemiliaya ijcuín: “Ta sayó nicnalmatocas itilmajtzin, ijcuacón nejua nipajtis”. 
<span class="verse" id="MT9_22">22&#160;</span>Huan Jesús mocuitapancuepac huan quisenitac in sihuat huan quilij ijcuín: </div>
<div class='p'>―Ximoyolchicahua, tejua sihuatzin, ica por nojón motacuautamatilis ten ticpía, tejua tipajtic ya. </div>
<div class='p'>Huan ijcón tech ne momento pajtic ya in sihuat. </div>
<div class='p'>
<span class="verse" id="MT9_23">23&#160;</span>Huan cuac calayic Jesús tech ichan den Jairo, yejua in tayecanque tagat den judíos, ijcuacón in Jesús quinitac in tatzotzonani ten tapitzayaj huan míac tagayot mocuejmolojtoyaj. 
<span class="verse" id="MT9_24">24&#160;</span>Ijcuacón in Jesús quinilij in tagayot ijcuín: </div>
<div class='p'>―Xiquisacan de nican, porín in sihuapil amo miyic. Ta, sayó cochtoc. </div>
<div class='p'>Huan in tagayot quiquejqueloayaj san de Jesús. 
<span class="verse" id="MT9_25">25&#160;</span>Huan cuac quisque ya in tagayot, ijcuacón in Jesús calayic huan quimaquitzquij in sihuapiltzin huan yejua moquetzac. 
<span class="verse" id="MT9_26">26&#160;</span>Ijcuacón tech ne pueblojcopaca nimantzin motetapohuij itech in pueblojuani de nijín chicahualis de Jesús por lo que ten quichihuac Yejuatzin. </div>
<div class='s'>Nican tajtoa de queniu Jesús Temaquixtijque quintachialtij ome ixpojpoyome </div>
<div class='p'>
<span class="verse" id="MT9_27">27&#160;</span>Huan cuac quisac Jesús de ne ichan in Jairo, ijcuacón quitoctilijque ome taca ixpojpoyome huan quitzajtzilijtiyayaj huan quiliayaj Jesús ijcuín: </div>
<div class='p'>―Xitechonyolicneli, Tejuatzin Temaquixtijque tion Teconetzin de rey David. </div>
<div class='p'>
<span class="verse" id="MT9_28">28&#160;</span>Huan queman Jesús calayic ya itech ichan, ijcuacón motoquijque in taca ixpojpoyome, huan Jesús quinilij ijcuín: </div>
<div class='p'>―¿Xe namejuan nanquineltocaj que nihuelis namechpajtis? </div>
<div class='p'>Ijcuacón yejuan tananquilijque ijcuín: </div>
<div class='p'>―Quema, Totecotzin. </div>
<div class='p'>
<span class="verse" id="MT9_29">29&#160;</span>Ijcuacón in Jesús quinixmatocac huan quinilij ijcuín: </div>
<div class='p'>―Ma ijcón mochihua porín namejuan nanquipíaj ya in yec tacuautamatilis. </div>
<div class='p'>
<span class="verse" id="MT9_30">30&#160;</span>Huan niman ixpajtijque. Huan Jesús quinnajnahuatíj ijcuín: </div>
<div class='p'>―Xiquitacan, amo aquen xictapohuican aconi namechpajtij. </div>
<div class='p'>
<span class="verse" id="MT9_31">31&#160;</span>Huan quisque in taca huan peuque quitetapohuiayaj nohuiyan tech in pueblojuani de nochi in pueblos nochi ten quichihuac Jesús. </div>
<div class='s'>Nican tajtoa de quenín Jesús Temaquixtijque quipajtij se tagat ten amo huelía tajtoaya </div>
<div class='p'>
<span class="verse" id="MT9_32">32&#160;</span>Huan cuac yequin quisque nojón taca ten catcaj ixpojpoyome, ijcuacón cualcuilijque campa Yejuatzin se tagat ten amo huelía tajtoaya huan no quipiaya iyolijtic se amocuali ejecat. 
<span class="verse" id="MT9_33">33&#160;</span>Huan cuac Jesús quicalanquixtilij ya in amocuali ejecat, ijcuacón ne tagat ten amo huelía tajtoaya, yejua ne pehuac yec tajtoa ya. Ica ya nojón in tagayot semi quimoucaitacque huan quijtoayaj ijcuín: </div>
<div class='p'>―Amo queman ijcón tiquitayaj se hueyi mohuiscatequit queme nijín itzalan in pueblojuani de Israel. </div>
<div class='p'>
<span class="verse" id="MT9_34">34&#160;</span>Huan in fariseos no quijtoayaj ijcuín: </div>
<div class='p'>―Nijín tagat Jesús quincalanquixtía in amocuali ejecame ica ichicahualis den tayecanque den amocuali ejecame. </div>
<div class='s'>Nican tajtoa de queniu Jesús Temaquixtijque quinyolicnelij in tacaquini </div>
<div class='p'>
<span class="verse" id="MT9_35">35&#160;</span>Huan Jesús nentiaya tech nochi ne pueblojme campa ne milajyetoni huan quinnextilijtiaya itech in tiopanme de judíos, huan quinnojnotzaya ica in yancuic Tajtoltzin de que Dios momasoutoc ica ichicahualis para quinyolyecantiyás itaneltocacahuan. Huan no Jesús tapajtiaya ica nochi de míac tataman cocolisme huan nochi de míac tataman tonehuilisme ten quipiayaj in pueblojuani. 
<span class="verse" id="MT9_36">36&#160;</span>Huan cuac Jesús quinitac in huel míac tagayot, ijcuacón Yejuatzin semi quinyolicnelij porín in tagayot tajyohuijtoyaj huan tayocoyayaj queme ichcame ten cuamoyautocque huan queme ne ichcame ten amo quipíaj in tapixque. 
<span class="verse" id="MT9_37">37&#160;</span>Ica ya nojón in Jesús quinilij imomachtijcahuan ijcuín: </div>
<div class='p'>―Yec melau míac ongac milajtapixcalis huan amo miacque naquen tequitisque. 
<span class="verse" id="MT9_38">38&#160;</span>Ica ya nojón xictajtanilican Namohueyitajtzin Dios ten niaxca in tapixcalis, ma Yejuatzin quinualtitani míac tequitini para ma quisentilican nochi nijín taquilome.  </div>
<div class='psalmlabel' id='MT10_0'> 10</div>
<div class='s'>Nican Jesús Temaquixtijque quinnotzac in majtactiomome imomachtijcahuan ma quitoctilican Yejuatzin </div>
<div class='r'>(Mr. 3.13‑19; Lc. 6.12‑16) </div>
<div class='p'>
<span class="verse" id="MT10_1">1&#160;</span>Huan Jesús quinnotzac in majtactiomome imomachtijcahuan huan quinxejxelohuilij cada se in tanahuatil para ma yejuan ijcón huelis quincalanquixtisque in amocuali ejecame, huan para ma ijcón huelis tapajtisque ica nochi den tataman cocolisme huan toneucayome den quipíaj in pueblojuani. 
<span class="verse" id="MT10_2">2&#160;</span>Yejuan nijín tocayme den majtactiomome itatitaniluan de Jesús. Achto Simón ten no cojpatocaytijque Pedro, ihuan niicniu Andrés, huan Jacobo ihuan niicniu Juan, nijín omen iteconehuan de Zebedeo. 
<span class="verse" id="MT10_3">3&#160;</span>Huan no catcaj itatitaniluan de Jesús in Felipe, huan Bartolomé, huan Tomás, huan Mateo in tatopaluijque, huan Jacobo yejua iteconeu Alfeo, huan in Lebeo ten no quitocajtijque Tadeo. 
<span class="verse" id="MT10_4">4&#160;</span>Huan no catcaj itatitaniluan de Jesús in Simón ten pohuía ihuan in taca políticos ten yolchicauque; huan no in Judas Iscariote naquen quitemactij Jesús ma quimictican. </div>
<div class='s'>Nican tajtoa de queniu Jesús Temaquixtijque quinmactilij nintequiu imomachtijcahuan </div>
<div class='r'>(Mr. 6.7‑13, Lc. 9.1‑6) </div>
<div class='p'>
<span class="verse" id="MT10_5">5&#160;</span>Huan ijcón in Jesús quintitanic nijín majtactiomomen huan quinyecmatiltij ijcuín: </div>
<div class='p'>―Amo xiyacan campa calyetocque in pueblojuani ten amo judíos, nión no xicalaquican tech in pueblos campa Samariajcopaca. 
<span class="verse" id="MT10_6">6&#160;</span>Ta, xiyacan achto tech ne campa pueblojuani de Israel campa in tagayot nemij queme ichcame ixcuamoyautocque. 
<span class="verse" id="MT10_7">7&#160;</span>Huan xiyacan xiquinmatiltican que Totajtzin Dios motoquijtoc ya huan quimonequiltía quinyolyecanas itaneltocacahuan ica in chicahualis den eluiyactzinco. 
<span class="verse" id="MT10_8">8&#160;</span>Xiquinpajtican cocoyani, huan xiquinchipahuacan naquen inacayo cocotocatoc, huan xiquinyolitican miqueme, huan no xiquincalanquixtican in amocuali ejecame. Huan ijcón queme Dios namechtayocolij ya nijín chicahualis, no ijcón xictequitiltican huan amo teyi xiquintopaluican. 
<span class="verse" id="MT10_9">9&#160;</span>Huan amo no xicuiyacan tomin de istac nión tomin de plata nión de cobre, nión ocsé taman oc. Huan amo no xicuiyacan ne tominehualoni ten mitzpalehuisquía tech in ojti. 
<span class="verse" id="MT10_10">10&#160;</span>Ta, xicuiyacan se panti san namotilma; huan amo no xicuiyacan ocsequin tegacme huan nión namotopil. Porín tacaquini quinamiquij ma quintamacacan nijín tequitini ica ne tacualis porín tanojnotztinemíj ica in Tajtoltzin de Dios. </div>
<div class='p'>
<span class="verse" id="MT10_11">11&#160;</span>Huan no Jesús quinilij nijín majtactiomomen ijcuín: </div>
<div class='p'>―Huan cuac nancalaquisque tech se pueblo oso milajpa, ijcuacón xictemocan se tagat ten nanquitasque que namechtasojta, huan ompa ichan ximocahuacan hasta cuac in tonal cuac namoquepasque. 
<span class="verse" id="MT10_12">12&#160;</span>Huan cuac nancalaquisque tech se cali, ijcuacón xiquintajpalocan huan xiquinilican ijcuín: “Xiyolpactocan tohuanme”. 
<span class="verse" id="MT10_13">13&#160;</span>Huan tacán ne calyetoni namechselíaj, ijcuacón ma yetoti ninpan ne paquilis de Dios. Huan tacán ne calyetoni amo namechselíaj ica paquilis, ijcuacón xiquincautehuacan huan xiquinchicaucanajnahuatican que Dios amo quinmacas ne yolpaquilis. 
<span class="verse" id="MT10_14">14&#160;</span>Huan tacán cansica acsame amo namechselíaj huan amo no namechcaquilíaj namotanojnotzalis, ijcuacón xiquisacan de ne cali oso de ne pueblo huan ximometztzejtzelocan ma huetzi nochi ne talnex ten mopiloj namometztampa para ma ijcón ixnesis que Dios quintatzacuiltis nijín pueblojuani porín yejuan quixtopeuque ya in Tajtoltzin de Dios. 
<span class="verse" id="MT10_15">15&#160;</span>De yec melau ten namechilía que tech ne tonal cuac huetzis in hueyi tatzacuiltilis de Dios, ijcuacón cachi oncas tajyohuilis tech nijín pueblojme ten quixtopeuque in Tajtoltzin de Dios. Huan amo quipías hueyi tatzacuiltilis in ome pueblojme de Sodoma huan Gomorra, masqui Dios quintajtamij ica tit nojón ome pueblos ne queman ya ica porín pitzotic nintajtacoluan. </div>
<div class='s'>Nican Jesús Temaquixtijque quinajsicamatiltij in majtactiomomen den tajyohuilis ten hualas para in taneltocani </div>
<div class='p'>
<span class="verse" id="MT10_16">16&#160;</span>Huan no Jesús quinnextiliayaj in majtactiomomen ijcuín: </div>
<div class='p'>―Xiquitacan, Nejuatzin namechtitani xiyacan queme ichcame yolcualime huan xitequititij intzalan ne tagayot majyá tecuanime. Huan xitequititij ica cuali tanemililis queme cohuat ten quimati quenín mopalehuis. Huan xitequititij ica ne yolcualtagayot ijcón queme in paloma ten sayó quinchihuilía ten cuali. 
<span class="verse" id="MT10_17">17&#160;</span>Huan no ximoyecpiacan den ne tagayot ten amo taneltocani. Porín yejuan namechtemactisque para ma namechtelchihuacan ihuan ne tequihuanime huan namechuijuitequisque itech in tiopanme den judíos. 
<span class="verse" id="MT10_18">18&#160;</span>Huan no namechuicasque ninixpan huejueyin chihuanime, gobernadores huan in rey sayó porín namejuan nantacuautamatij ica notocay. Huan masqui nanmoquetzatihue inixpan ne tequihuani, pero namejuan nanquinnextilisque de notajtoluan. Huan ijcón nochi huelis nantajtosque de notajtoluan ninixpan in huejueyin chihuanime huan ninixpan in tagayot ten amo pohuíaj ihuan Dios. 
<span class="verse" id="MT10_19">19&#160;</span>Huan ne cuac namechtemactisque inmaco in tequihuani, ijcuacón amo ximoyolcuejmolocan de quenín nantananquilisque oso toni nanquijtosque. Porín cuac ejcos ne momento, ijcuacón Dios Yejuatzin namechmacas toni ica nantajtosque. 
<span class="verse" id="MT10_20">20&#160;</span>Ijcuacón amo namejuan nantajtosque. Ta, tajtos Yejuatzin in Yecticatzin Espíritu namotech ten Totajtzin Dios cualtitanis. </div>
<div class='p'>
<span class="verse" id="MT10_21">21&#160;</span>Huan no Jesús quinilij in majtactiomomen ijcuín: </div>
<div class='p'>―Huan ijcuac in icniu quitemactis iicniu ma quimictican; huan in tetat quintemactis niconehuan ma quinmictican. Huan no in teuan moajocuisque huan quitehuisque nintat; huan no ijcón quinmictisque. 
<span class="verse" id="MT10_22">22&#160;</span>Huan ijcón nochin in talticpacuani namechtahuelitasque porín nantacuautamatij ica notocay. Huan naquen yec tacuautamati hasta cuac in miquilistempan, yejua ne maquisas. 
<span class="verse" id="MT10_23">23&#160;</span>Huan cuac namechtajyohuiltisque tech se pueblo, ijcuacón xicholocan huan xiyetotij ocseco tech ocsé pueblo. Yec melau ten namechilía que Nejuatzin ni Yectagatzin amo nihualas achtopa de ijcuac nantaminemisque ya huan nantamitanojnotzasque ya inpan in pueblojuani de Israel. 
<span class="verse" id="MT10_24">24&#160;</span>Huan se momachtijque amo huelis mochihuas cachi hueyi chiuque huan que nitamachtijcau. Huan no ijcón se taquehual amo huelis mochihuas cachi hueyi chiuque huan que nipatrón. 
<span class="verse" id="MT10_25">25&#160;</span>Porín monequía de que se momachtijque ma no tajyohuis queme itamachtijcau tajyohuía. Huan no ijcón monequi de que se taquehual ma no quijyohuis ijcón queme ipatrón tajyohuía. Huan Nejuatzin nechtocaytijque ni amocuali Beelzebú, huan Nejuatzin ya nitetat den nochi in taneltocani. Huan no ijcón namejuan no cachi oc namechtocaytisque nanamocualime porín nanpohuij nohuan huan nannechtoctilíaj para nechtacamatisque. </div>
<div class='s'>Nican tajtoa de queniu Jesús Temaquixtijque techmachtij de aconi monequis ticmoucatocasque </div>
<div class='r'>(Lc. 12.2‑9) </div>
<div class='p'>
<span class="verse" id="MT10_26">26&#160;</span>Huan ijcón in Jesús quinnextiliaya in majtactiomomen ijcuín: </div>
<div class='p'>―Huan cuac nanquinnojnotzasque in tacaquini ica notajtoluan, ijcuacón xiquinyequilican huan amo xiquinpinahuilican. Porín nochi tanemililis ten motatijtoc, yejua ne quipía de que monextis. Huan nochi in tachihualis ten mopachojtoc, yejua ne quipía que momatis. 
<span class="verse" id="MT10_27">27&#160;</span>Huan nochi ten namechiliaya cuac tisenolochyetoyaj campa ne yecahuila, yejua ne namejuan xiyacan xictentelican senteixteno campa ne tonala ya. Huan nochi ten namechichtacailijca ya namonacastenteno, yejua ne xitanojnotzatij senteixteno desde ne mercado. 
<span class="verse" id="MT10_28">28&#160;</span>Huan amo no xiquinmohuilican ne naquen ten temictía den se inacayo, porín yejua ne amo huelis quimictisque se italnamiquilis. Ta, cachi cuali ma xicmoucatocacan Totajtzin Dios, porín Yejuatzin melau huelis quitajtamis namonacayo huan no namotalnamiquilis tech in mictan campa tajyohuilis den tit. </div>
<div class='p'>
<span class="verse" id="MT10_29">29&#160;</span>Huan ome tototzitzin, ¿canachica huelis tiquinnamacasque? Pues sayó ica se quinto. Huan Totajtzin Dios quinyecpixtoc nijín tototzitzin huan amo quincahuas ma huetzican como amo quimonequiltía. 
<span class="verse" id="MT10_30">30&#160;</span>Porín Dios Yejuatzin cachi namechueyichihuas huan que namotzonuan, huan Totajtzin Dios quinpohua namotzonuan huan Yejuatzin cuali quimati canachi ongac. 
<span class="verse" id="MT10_31">31&#160;</span>Ica ya nojón amo ximomoutican cuac in tagayot namechchihuilíaj tensá ten amo cuali. Porín Dios cachi namechueyichihuas namejuan huan que ne tototzitzin. </div>
<div class='s'>Nican tajtoa de neques tacaquini ten quiyequilitij senteixteno que yejuan pohuij ihuan Jesús Temaquixtijque </div>
<div class='r'>(Lc. 12.8‑9) </div>
<div class='p'>
<span class="verse" id="MT10_32">32&#160;</span>Huan no Jesús quinilij ijcuín: </div>
<div class='p'>―Huan nochi ne naquen quiyequilíaj senteixteno que yejuan yec tacuautamatij nohuantzin porín Nejuatzin ni Cristo, Nejuatzin ya nicyequiliti Notajtzin Dios ten yetica nepa eluiyactzinco de que yejuan melau poutocque nohuan. 
<span class="verse" id="MT10_33">33&#160;</span>Huan nochi naquen teilisque senteixteno que amo nohuan tacuautamatij, Nejuatzin nicyequiliti Notajtzin Dios ten yetica nepa eluiyactzinco de que yejuan amo nohuan pohuij. </div>
<div class='s'>Nican Jesús Temaquixtijque quinajsicamatiltij in majtactiomomen de que cuac se taneltoca de Dios, ijcuacón huelis ongas cualanyot tech se icalyetolis </div>
<div class='r'>(Lc. 12.51‑53; 14.26‑27) </div>
<div class='p'>
<span class="verse" id="MT10_34">34&#160;</span>Huan no Jesús quinilij in majtactiomomen ijcuín: </div>
<div class='p'>―Huan amo xicnemilican que Nejuatzin nihuala para namechualcuilis sayó in yec yetolis nican talticpac. Porín melau amo nihuala para namechualcuilis sayó ne yec yetolis. Ta, namechualcuilis ne tehuilis huan ne xejxelolis. 
<span class="verse" id="MT10_35">35&#160;</span>Huan no nihuala para ma in teconeu de se calyetoni quixnamiqui itat, huan para ma in teichpoch moxejxelos de inan, huan para ma in tesihuamon ma amo quiyequitas imonan. 
<span class="verse" id="MT10_36">36&#160;</span>Huan cuac se tagat tacuautamatis nohuan, ijcuacón yejua quitahuelitasque ichancahuan. 
<span class="verse" id="MT10_37">37&#160;</span>Huan amo quinamiquis de que ma pohuisque nohuan ne teconehuan taneltocani como cachi quintasojtaj itat huan inan huan como amo nechtasojtaj Nejuatzin. Huan amo no quinamiquis de que ma pohuis nohuan ne tetat taneltocacque como cachi quintasojta ne itelpochuan huan como amo nechtasojta Nejuatzin. </div>
<div class='p'>
<span class="verse" id="MT10_38">38&#160;</span>Huan Jesús quinnextiliaya in majtactiomomen nijín nexcuitil ijcuín: </div>
<div class='p'>―Nicnejnehuililtía ne cruz queme se tajyohuilis. Huan como in taneltocani amo taxicojtiyasque ica nijín tajyohuilis cuac nechtoctilisque, ijcuacón yejuan amo quinamiquis pohuisque nohuan. 
<span class="verse" id="MT10_39">39&#160;</span>Huan nochi ne naquen quinejnequisque quiyecpiasque ninemilis nican talticpac, yejuan nojón quipolosque san. Pero nochi naquen quisecocahuasque huan quipolosque inemilis nican talticpac porín nohuan yec tacuautamati, yejuan nojonques quiselisque ne yec nemilis ten amo queman tamis. </div>
<div class='s'>Nican Jesús Temaquixtijque quinajsicamatiltij in majtactiomomen de ne tetayocolilisme </div>
<div class='r'>(Mr. 9.41) </div>
<div class='p'>
<span class="verse" id="MT10_40">40&#160;</span>Huan Jesús quinnextiliaya ijcuín: </div>
<div class='p'>―Nochi naquen namechselisque, no nechselisque Nejuatzin. Huan nochi ne naquen nechselisque, no quiselisque Notajtzin Dios naquen nechualtitanic. 
<span class="verse" id="MT10_41">41&#160;</span>Huan nochi taneltocani ten quiselisque se itanahuatijcau de Dios porín yejua huitza itencopa de Totajtzin Dios, yejuan nojón no quiselisque ne tetayocolil de Dios ijcón queme in tanahuatijque. Huan nochi taneltocani ten quiselisque se yolchipaucatagat porín yejua no yolcualtagat, yejuan quiselisque ne cuali tetayocolil de Dios, ijcón queme ne tagat ne yolcualtagat. 
<span class="verse" id="MT10_42">42&#160;</span>Huan nochi taneltocani ten quimacasque tzictzin sesecat ma quiyolsehui senme de nijín nomomachtijcatzitzin sayó porín yejuan notanahuatijcatzitzin, de yec melau namechilía que yejuan nojonques quiselisque ne tetayocolil de Dios.  </div>
<div class='psalmlabel' id='MT11_0'> 11</div>
<div class='s'>Nican tajtoa de queniu imomachtijcahuan in Juan Taahuijque yajque quinojnotzatoj Jesús Temaquixtijque </div>
<div class='r'>(Lc. 7.18‑35) </div>
<div class='p'>
<span class="verse" id="MT11_1">1&#160;</span>Huan Jesús quintamitequimactij ya ne majtactiomome imomachtijcahuan. Huan de ompa Jesús quincauteu imomachtijcahuan huan yajqui tanojnotzato huan quitenextilito in Tajtoltzin de Dios itech ne pueblojuani campa ninpueblojuan imomachtijcahuan. 
<span class="verse" id="MT11_2">2&#160;</span>Huan in Juan Taahuijque tzactoya cárcelijtic huan quimatiltijque Juan den tachihualisme de Jesus in Cristo Temaquixtijque. Ijcuacón Juan quintitanic ome imomachtijcahuan huan yejuan yajque, 
<span class="verse" id="MT11_3">3&#160;</span>huan quitajtoltitoj Jesús ijcuín: </div>
<div class='p'>―¿Cox melau Tejuatzin ya ti Cristo tanahuatijque de Dios ten hualasquía? Oso, ¿cox ticchiasque oc ma huiqui ocsé tanahuatijque de Dios? </div>
<div class='p'>
<span class="verse" id="MT11_4">4&#160;</span>Ijcuacón in Jesús tananquilij ijcuín: </div>
<div class='p'>―Xiyacan huan xicmatiltitij ne Juan de nochi notachihualisuan ten nanquicactocque ya huan ten nanquitztocque ya. 
<span class="verse" id="MT11_5">5&#160;</span>Xictapohuican ne Juan de que in ixpojpoyome Nejuatzin niquintachialij ya. Huan in coxojme, axcan niquinnejnemiltij ya. Huan nochi cocoyani ten cocotocatoyaj ninacayo, axcan Nejuatzin niquinchipahuac ya huan niquinpajtij ya. Huan nochi naquen amo tacaquíaj, axcan niquintacaquiltij ya. Huan in taca ten momiquilijcaj ya, yejuan nojonques niquinpanquixtij yoltocque. Huan no xictapohuican ne Juan que neques ten ixnestinemij que pobres huan amo teyi chihuanime, yejuan nojonques niquinnextilijtoc in yancuic Tajtoltzin de Dios ten cualcui ne nemaquixtilis. 
<span class="verse" id="MT11_6">6&#160;</span>Huan tatiochihual ya nochi naquen amo quitahuelcaquij huan amo no moyolxocolíaj oc cuac quicaquij notajtoluan. </div>
<div class='p'>
<span class="verse" id="MT11_7">7&#160;</span>Huan cuac imomachtijcahuan den Juan Taahuijque yajque ya, ijcuacón Jesús pehuac quinnojnotzac in tacaquini de toni chiuque ne Juan Taahuijque. Huan Jesús quiniliaya ijcuín: </div>
<div class='p'>―¿Huan toni nanquitatoj campa ne Juan tanojnotztoya nepa campa tayiucan? ¿Xe nanquisque para nanquitatoj se tagat ten yolmoucat ten quinejnehuilía queme acaselot ten nepa huan nepa cuihuica in ejecat? 
<span class="verse" id="MT11_8">8&#160;</span>Huan como amo ijcón nancajsicque, ¿toni nanquitatoj? ¿Xe nanquisque para nanquitatoj se tagat de que taquentoc ica tilma ten semi cualtzin? Xiquitacan san, nanquimatij ya namejuan que ne naquen motaquentía huan mocualnextíaj ica tilma cualtzin, yejuan nojonques yetocque sayó ichanuan den huejueyinme tayecanani reyes. 
<span class="verse" id="MT11_9">9&#160;</span>Huan como amo ijcón nancajsicque, ¿toni nanquisque nanquitatoj? ¿Xe nanquisque para nanquitatoj se itanahuatijcau de Dios? Quema, ijcón melau nanquitatoj. Huan no namechilía que ne Juan Taahuijque, yejua ne in cachi hueyi chiuque huan que nochi in osequin tanahuatiani de Dios ten nemicoj ya. 
<span class="verse" id="MT11_10">10&#160;</span>Huan tajtoa de Juan tech in Tajcuilolamatzin de Dios campa quijtojca ijcuín: </div>
<div class='q'>Xiquitacan, Nejuatzin nictitanic se notanahuatijcau huan yejua mitzyecanas, huan mitzachtohuijtiyás para mitzyejyectalilijtiyás moojpan. </div>
<div class='p'>
<span class="verse" id="MT11_11">11&#160;</span>Huan de yec melau no namechilía ijcuín: </div>
<div class='p'>―Amo aquen ongac ocsé cachi hueyi chiuque de nican talticpacuani. Ta, sayó ne Juan Taahuijque. Pero axcan se tagat ten amo hueyi chiuque huan motemactis imaco Cristojesús ma Yejuatzin quiyolyecana inemilis, yejua ne cachi hueyi tatiochihualis quiselijtiyás huan que ne Juan Taahuijque quiselij. Huan axcan ne Juan Taahuijque amo hueyi chiuque oc. </div>
<div class='p'>
<span class="verse" id="MT11_12">12&#160;</span>Huan ijcón Jesús quinnextiliaya imomachtijcahuan ijcuín: </div>
<div class='p'>―Itech ne tonalme cuac Juan Taahuijque achtopa nemico tohuan hasta axcan, Totajtzin Dios naquen tayecana ne eluiyactzinco, Yejuatzin quimonequiltij de que ma in tagat taneltocacque ma moyojyolchicahua huan ma mofuerzajuía para ma Dios quiyolyecana ica ichicahualis. Huan nochi naquen moyojyolchicahuas itech Cristo, yejua ne huelis calaquis campa Dios quinyolyecanas imomachtijcahuan ica ichicahualis. 
<span class="verse" id="MT11_13">13&#160;</span>Huan nochi nijín tanahuatiani de Dios huan tanahuatilme de Moisés, nochi yejuan tatetapohuijtihualayaj ica ne chicaucatajtolis de que Dios quimonequiltis quinyolyecanas itaneltocacahuan ica ichicahualis. Huan in Juan Taahuijque no tajtojtihuala ica nijín tajtolis. </div>
<div class='p'>
<span class="verse" id="MT11_14">14&#160;</span>Ijcuacón no Jesús quinilij ijcuín: </div>
<div class='p'>―Como nanuelij nancajsicamatij nijín tajtol, namechyequilisque que in Juan Taahuijque, yejua ne tanahuatijque de Dios monotza Elías den achtopa quijtojcaj ya in tanahuatiani que hualasquía. 
<span class="verse" id="MT11_15">15&#160;</span>Huan ijcón nochi naquen quipías inacasuan para tacaquis, ma yec tacaqui huan cajsicamatis. </div>
<div class='p'>
<span class="verse" id="MT11_16">16&#160;</span>Huan Jesús quinmachtij in tacaquini ica nijín nexcuitil: </div>
<div class='p'>―Huan, ¿tonica niquinnejnehuililtis in tagayot ten nijín tonalme nemij? Niquinnejnehuililtía queme coneme ten motalijtinemij tech in plaza huan tzajtzitinemij ihuan ocsequin coneme ten ninuan mahuiltijtinemíaj. 
<span class="verse" id="MT11_17">17&#160;</span>Huan sequin de ne coneme quilisque ocsequin ijcuín: “Tejuan ticnequíaj namohuan timahuiltisque huan tejuan tamechtatzotzoniliayaj huan tejuan no tamechtapichiliayaj, pero namejuan amo nanquinecque nanmijtotisque. Huan no tamechcantarohuiliayaj ica ocsequin canciones ten tetayocoltíaj, pero namejuan amo no nanchocacque”. </div>
<div class='p'>Huan no in Jesús quinilij in tagayot ijcuín: Huan ijcón queme nijín coneme sayó teijitojtinemíaj, namejuan sayó nantatejtenehuani san. 
<span class="verse" id="MT11_18">18&#160;</span>Pero cuac huala Juan Taahuijque, ijcuacón yejua ne amo teltacuaya huan amo no tayaya ne vino queme namejuan. Huan ijcón namejuan nanquijtojque que Juan quipiaya iyolijtic se amocuali ejecat. 
<span class="verse" id="MT11_19">19&#160;</span>Huan cuac Nejuatzin nihuala, Nejuatzin ni Yectagatzin, ijcuacón nitacuaya huan nitayaya ne vino, huan no ijcón namejuan nannechijtohuiliayaj ijcuín: “Xiquita san nijín tagat Jesús de Nazaret, yejua ne teltacua huan tayitinemi ne vino huan no motasojtatinemi ihuan ne tatopaluiani huan no motasojtatinemi ihuan neques ten amo quitacamatque itanahuatil in Moisés”. Huan in Tajtoltzin de Dios technextiliaya ijcuín: “Huan Dios itanemililis monextijtiyás tech in chipaucanemilis den naquen melau yec tacuautamati ihuan Dios”. </div>
<div class='s'>Nican Jesús Temaquixtijque quinmachtij in tacaquini de ne taca amo tatacamatini que yejuan melau tajyohuisque </div>
<div class='r'>(Lc. 10.13‑15) </div>
<div class='p'>
<span class="verse" id="MT11_20">20&#160;</span>Huan ijcón in Jesús pehuac quinchicaucanajnahuatía ne pueblojuani campa Yejuatzin quichihuac ne cachi huejueyin mohuiscatequime. Porín ne pueblojuani melau amo moyecyolnemiliayaj den nitajtacoluan. 
<span class="verse" id="MT11_21">21&#160;</span>Huan Jesús quinilij ijcuín: </div>
<div class='p'>―Nantelteicneltiani namejuan, pueblojuani de nanpohuij de ne pueblo monotza Corazín. Huan no ijcón nantelteicneltiani namejuan, nanpueblojuani de Betsaida, porín amo nanmoyecyolnemiliayaj de namotajtacoluan. Huan in pueblojuani de Tiro huan Sidón cachi moyecyolnemilisquíaj ya de nintajtacoluan como ijcón quitasquíaj queme namejuan nanquitacque ya nijín mohuiscatequime ten nicchihuac ya. Quema, in pueblojuani de Tiro huan Sidón, yejuan cachi moyecyolnemilisquíaj ya huan motaquentisquíaj ya ica ne tilma den tzastic huan moixcuounexuisquíaj ya para ixnesisquía que yejuan quiyecajsicamatisquíaj ya que yejuan tajtacolejque. </div>
<div class='p'>
<span class="verse" id="MT11_22">22&#160;</span>Huan ijcón no Jesús quinilij: </div>
<div class='p'>―Huan ne tonal cuac namopan huetzis ne hueyi tatzacuiltilis, ijcuacón yec melau cachi hueyi tatzacuiltilis nanquiselisque namejuan. Huan ne tagayot campa pueblos de Tiro huan Sidón amo cachi hueyi tatzacuiltilis quiselisque. 
<span class="verse" id="MT11_23">23&#160;</span>Huan namejuan, pueblojuani de Capernaum, nanmoyolcajcayahuaj san porín nanmoyolueyinectinemij huan nanquinequij nanajsisque hasta ne eluiyactzinco. Pero xicmatican que Dios namechtajyohuiltis huan namechtalpantalis hasta ne tani campa in ánimajme tajyohuijtocque. Huan in pueblojuani de Sodoma cachi moyecyolnemilisquíaj ya den nintajtacoluan como quitasquiaj ya ijcón queme namejuan nanquitacque ya nijín mohuiscatequime ten Nejuatzin nicchihuac namohuan, huan ijcón yejuan ne pueblojuani yetosquía tohuan oc hasta axcan. 
<span class="verse" id="MT11_24">24&#160;</span>Ica ya nojón namechilía que ne tonal cuac namopan huetzis ne hueyi tatzacuiltilis, ijcuacón melau cachi hueyi tatzacuiltilis nanquiselisque namejuan huan que ne pueblojuani ten quiyehualojtoyaj Sodoma. </div>
<div class='s'>Nican Jesús Temaquixtijque quinilij in tacaquini ijcuín: “Xihualacan nohuan huan namechyolsehuis” </div>
<div class='r'>(Lc. 10.21‑22) </div>
<div class='p'>
<span class="verse" id="MT11_25">25&#160;</span>Huan tech nojón tonalme Jesús quilij Itajtzin Dios ijcuín: </div>
<div class='p'>―Nimitzonueyimohuistilía, Notajtzin Dios, tion Tecotzin den eluiyactzinco huan den nican talticpac. Porín Tejuatzin tiquintatilij ya nijín taixmatilis para ma amo quimatican in taixmatini huan in tamachilejque. Huan Tejuatzin tiquinnextilij ya in yec taixmatilis de nijín moyancuicataneltocacahuan ten yoltanemilijtinemij queme coneme ten ayamo yec yolmajsij. 
<span class="verse" id="MT11_26">26&#160;</span>Huan ma ijcón ticonchiutica, Notajtzin Dios, porín Tejuatzin ijcón ticonmonequiltía. 
<span class="verse" id="MT11_27">27&#160;</span>Huan Tejuatzin Notajtzin tinechonmactilij ya nochi nijín chicahualisme huan tanemililisme. Huan amo aca nechixmatis nejua nimoconetzin. Ta, sayó Tejuatzin ti Notajtzin tinechonixmati. Huan amo no aquen mitzonyequixmatis Tejuatzin Notajtzin. Ta, sayó Nejuatzin nimoconetzin nimitzyequixmati ya. Huan no Nejuatzin nimoconetzin niquinyecnextilis de que aconi Tejuatzin Notajtzin para nochi naquen niconmonequiltía niquinnextilis. </div>
<div class='p'>
<span class="verse" id="MT11_28">28&#160;</span>Huan no Jesús quinilij in tacaquini ijcuín: </div>
<div class='p'>―Xihualacan nohuan, nochi namejuan naquen nanmotequitiltijtocque huan nantamamatocque ica ne tajyohuilis de namotajtacoluan. Xihualacan namejuan nohuan, huan Nejuatzin namechmacas ne yolsehuilis. 
<span class="verse" id="MT11_29">29&#160;</span>Huan nicnequi xicselican notamachilis itech namonemilispan, queme se yugo ten huelis namechyecantinemis tech moojpan. Huan ica cuali ximomachtican de nejua, porín Nejuatzin niyolyemancatagat; huan niyolcualtagat huan ijcón nancajsisque ne yolsehuilis tech namoyolojuan. 
<span class="verse" id="MT11_30">30&#160;</span>Porín in yugo de namechtalilis, yejua ne semi amo etic. Huan in tamamal ten Nejuatzin namechmacas, yejua ne semi amo no tesiouti.  </div>
<div class='psalmlabel' id='MT12_0'> 12</div>
<div class='s'>Nican tajtoa de queniu imomachtijcahuan Jesús Temaquixtijque cajocuicque trigojtet tech ne tonal de nesehuilis </div>
<div class='r'>(Mr. 2.23‑28; Lc. 6.1‑5) </div>
<div class='p'>
<span class="verse" id="MT12_1">1&#160;</span>Huan tech nojón tonalme Jesús panotiaya campa tatocala ica trigo tech se tonal de nesehuilis. Ijcuacón imomachtijcahuan peuque mayanaj. Huan de ompa yejuan peuque cuijuitiyáj huan quiyolcopinayaj nijín trigo huan quicuayaj. 
<span class="verse" id="MT12_2">2&#160;</span>Huan cuac in fariseos quinitacque ton quichiutiyayaj imomachtijcahuan, ijcuacón quilijque Jesús ijcuín: </div>
<div class='p'>―Xiquita, momomachtijcahuan quichiutocque ten amo monequía quichihuasquía tech nijín tonal de nesehuilis. </div>
<div class='p'>
<span class="verse" id="MT12_3">3&#160;</span>Huan Jesús quinilij ijcuín: </div>
<div class='p'>―¿Xe namejuan amo queman nanquileerojque ten quichihuac in rey David huan itapalehuijcahuan cuac mayanque? 
<span class="verse" id="MT12_4">4&#160;</span>Pos in rey David calayic ichantzin Dios huan quincuaj ne panes ten quitalijcaj ya iixpantzinco Dios para ica quimohuistilisque Dios. Huan nojón panes Dios amo quimonequiltiaya ma acsá quicuanij nión in rey David nión nitapalehuijcahuan. Ta, sayó ma quicuanij in tiopixcame judíos. 
<span class="verse" id="MT12_5">5&#160;</span>Huan, ¿xe amo no nanquileerojque tech in tanahuatil de Moisés que ne tiopixcame judíos tequitij tech in tiopan de Dios masqui tech in tonal de nesehuilis? Pero yejuan amo motajtacolmacaj cuac tequitij tech in tonal de nesehuilis. 
<span class="verse" id="MT12_6">6&#160;</span>Huan Nejuatzin namechyequilía que nican niyetoc huan cachi nihueyichiuque que ne tiopan de Dios. 
<span class="verse" id="MT12_7">7&#160;</span>Huan, ¿xe namejuan amo nanquimatij toni quijtosnequi nijín tajtol?, ten Dios quijtoj ijcuín: “Nicnequi xicpiacan ne teyolicnelilis, huan amo nicnequi sayó xinechtenilican tapialme san para ica nannechmohuistilisque”. Huan tacán namejuan nanquimatisque ya toni quijtosnequi nijín tajtol, ijcuacón amo nanquintelchihuasque oc nomomachtijcahuan ten amo teyi quichiuque ten Dios amo quimonequiltía. </div>
<div class='p'>
<span class="verse" id="MT12_8">8&#160;</span>Huan ijcón in Jesús quinyecajsicamatiltij ijcuín: </div>
<div class='p'>―Xicmatican ca cuali que Nejuatzin ni Yectagatzin huan ni Tayecancatzin de ne tonal de nesehuilis. Huan Nejuatzin nicpixtinemi tanahuatil para niteilis toni cualtías se quichihuas tech ne tonal de nesehuilis. </div>
<div class='s'>Nican tajtoa de queniu Jesús Temaquixtijque quipajtij se cocoxque mamijmiquilotic </div>
<div class='r'>(Mr. 3.1‑6; Lc. 6.6‑11) </div>
<div class='p'>
<span class="verse" id="MT12_9">9&#160;</span>Huan ijcón in Jesús panotiaya huan yajqui calayic tech in tiopan de judíos. 
<span class="verse" id="MT12_10">10&#160;</span>Huan ompa tocotzyetoya se cocoxque den imay mamijmiquilotic. Huan in tagayot judíos sayó quipijpixtinemíaj Jesús para quenín huelis quiteluilisque. Huan ijcón yejuan quitajtoltijque Jesús ijcuín: </div>
<div class='p'>―¿Xe Dios quimonequiltía ma onga tapajtilis de cocoyani tech nijín tonal de nesehuilis? </div>
<div class='p'>
<span class="verse" id="MT12_11">11&#160;</span>Ijcuacón in Jesús tananquilij ijcuín: </div>
<div class='p'>―Nican yetoc se nexcuitil: Tacán namejuan nanquipiasquíaj se ichcatzin huan huetzisquía tech se amel tech in tonal de nesehuilis, ¿xe amo nanyasque nanquiquixtitihue in tapialtzin? Pues quema. 
<span class="verse" id="MT12_12">12&#160;</span>Huan cuali nanquimatij que cachi valeroa se tagat huan que se ichcatzin. Ica ya nojón Dios melau quimonequiltía ma ticchihuacan ten cuali tech in tonal de nesehuilis. </div>
<div class='p'>
<span class="verse" id="MT12_13">13&#160;</span>Huan ijcón in Jesús quilij in cocoxque ijcuín: </div>
<div class='p'>―Ximomamelahua. </div>
<div class='p'>Huan cuac in cocoxque momamelahuac ya, ijcuacón ne imay pajtic ya ijcón queme ne ocsé imay. 
<span class="verse" id="MT12_14">14&#160;</span>Huan de ompa quisque in fariseos den tiopan huan peuque quiyolnemiliayaj quenín huelis para quimictisque Jesús. </div>
<div class='s'>Nican tajtoa de queniu Jesús Temaquixtijque quinmachtis de ne taquehualtzin ten Totajtzin Dios quinotzac ya </div>
<div class='p'>
<span class="verse" id="MT12_15">15&#160;</span>Huan cuac in Jesús quimatic que in fariseos quinequíaj quimictisque, ijcuacón Yejuatzin yajqui huan quitoctiliayaj míac tagayot. Huan ijcón Jesús quinpajtiaya míac cocoyani. 
<span class="verse" id="MT12_16">16&#160;</span>Pero Jesús quinyecnajnahuatiaya ma amo teyi quijtoanij aconi catca Yejuatzin. 
<span class="verse" id="MT12_17">17&#160;</span>Huan Jesús quinilij ijcón para ma mochihua ten quijcuilojca ne huejcautanahuatijque de Dios monotza Isaías cuac yejua tanojnotzaco ijcúin: </div>
<div class='q'>
<span class="verse" id="MT12_18">18&#160;</span>Dios quijtoj que nican yetoc Notaquehual ten Nejuatzin nicnotzac ya. </div>
<div class='q'>Yejuatzin ne Notasojconetzin huan nechyolpactía. </div>
<div class='q'>Huan Yejuatzin ya ne nicyolpepexocaltij ya ica Noyecticatzin Espíritu. </div>
<div class='q'>Huan Yejuatzin quinajsicamatiltis in tagayot ten amo pohuij ihuan Dios de quenín para yec chipaucanemisque. </div>
<div class='q'>
<span class="verse" id="MT12_19">19&#160;</span>Huan Notaquehual amo elihuistiquiu huan amo motehuijtinemis nión no tzajtzitinemis campa ojmaxalme. </div>
<div class='q'>Huan amo aquen quicaquisque nitajtolis tech in hueyi ojme. </div>
<div class='q'>
<span class="verse" id="MT12_20">20&#160;</span>In tajtacolejque ten yolcueptocque niquinejnehuililtía queme in acat ten quimatetziloa in ejecat. </div>
<div class='q'>Huan Notaquehual huala para quinyolmelahuaco huan para quinyolchipahuaco neques den tajtacolejque huan amo para quintzojcuilojtiquiu. </div>
<div class='q'>Huan ijcón quichihuati Notaquehual hasta ne tonal cuac nochi tamis ya in tajtacolnemilis. </div>
<div class='q'>Ijcuacón motamichihuas in yec chipaucanemilis. </div>
<div class='q'>
<span class="verse" id="MT12_21">21&#160;</span>Huan in talticpacuani ten amo pohuij ihuan Dios quichixtosque Notaquehual ma quinmaquixtiqui. </div>
<div class='s'>Nican quiteluilijque Jesús Temaquixtijque que yejua cuicatinemi in chicahualis den amocuali Satanás </div>
<div class='r'>(Mr. 3.19‑30; Lc. 11.14‑23; 12.10) </div>
<div class='p'>
<span class="verse" id="MT12_22">22&#160;</span>Huan cualcuilijque campa Jesús se tagat ten quipiaya iyolijtic se amocuali ejecat, se tagat nontzin ten amo tachiaya nión tajtoaya. Pero Jesús quipajtij huan ne tagat huelic tachíac ya huan huelic tajtoj ya. 
<span class="verse" id="MT12_23">23&#160;</span>Ijcuacón nochi in tagayot quimoucaitayaj huan quijtoayaj ijcuín: </div>
<div class='p'>―¿Xe yejua nijín ne Temaquixtijcatzin iconetzin de ne rey David? </div>
<div class='p'>
<span class="verse" id="MT12_24">24&#160;</span>Huan cuac in fariseos quicacque nijín matájtanti, ijcuacón quijtoayaj ijcuín: </div>
<div class='p'>―Nijín tagat Jesús amo quincalanquixtía in amocuali ejecame ica ichicahualistzin de Dios. Ta, yejua quincalanquixtía in amocuali ejecame ica ichicahualis den amocuali Beelzebú naquen quinyecantoc in amocuali ejecame. </div>
<div class='p'>
<span class="verse" id="MT12_25">25&#160;</span>Ijcuacón Jesús quintanemililixmatic huan quinilij ijcuín: </div>
<div class='p'>―Huan tacán in pueblojuani de se país moxejxelojtocque se huan ocsé huan motehuisque san, ijcuacón ne país nochi mohuejuelosque san. Huan no ijcón como in tagayot de pueblo oso se calyetoni moxejxelojtosque se huan ocsé ica xolojpijyot, ijcuacón ne calyetoni amo queman huelis sen yetosque ica paquilis. 
<span class="verse" id="MT12_26">26&#160;</span>Huan tacán in amocuali Satanás quicalanquixtis se amocualicniu ica yejua mismo ichicahualis, ijcuacón yejua ne motehuía yejua mismo san. Huan ijcón amo huelis huejcahuas nichicahualis. Ta, niman huejuelihuis ichicahualis. </div>
<div class='p'>
<span class="verse" id="MT12_27">27&#160;</span>Huan no Jesús quinilij in fariseos ijcuín: </div>
<div class='p'>―Namejuan nanquijtoaj que Nejuatzin niquincalanquixtía in amocuali ejecame ica in chicahualis de ne in amocuali tayecanque Beelzebú. Pero tacán ijcón nicchihuas, ¿ijcuacón aconi oc quinmacas chicahualis ne namoconehuan de ne namopueblojcahuan para ma yejuan quincalanquixtican in amocuali ejecame? ¿Xe in Satanás quinmacas namoconehuan ne ichicahualis? Pues amo melau. Ta, Totajtzin Dios quinmaca ne ichicahualis. 
<span class="verse" id="MT12_28">28&#160;</span>Ica ya nojón namejuan namoconehuan namechtenextíaj que nanmocajcayautocque san. Porín Nejuatzin ya niquincalanquixtía in amocuali ejecame ica in chicahualis den Yecticatzin Espíritu. Huan nochi nijín ten nicchihuac quijtosnequi que ejcoc ya in tonal queman Dios momasoutoc namotzalan huan quinyolyecana itaneltocacahuan ica ichicahualis. </div>
<div class='p'>
<span class="verse" id="MT12_29">29&#160;</span>Huan Jesús no quinilij in tacaquini ijcuín: </div>
<div class='p'>―Se tagat ten semi chicahuac monequi ma achtopa quitzijtzicocan para que ijcón huelis quihuejuelohuilisque icalten huan para huelis cuilisque ten niaxca. Porín sayó ijcón huelis quichtequilisque ten niaxca. Huan xicmatican que no ijcón Nejuatzin nicuejuelos in chicahualis den amocuali Satanás. 
<span class="verse" id="MT12_30">30&#160;</span>Huan nochi naquen amo nohuan pohui, yejua ne nechixnamiquis. Huan nochi ne tequitini ten amo nechpalehuisque cajocuisque in taquilome, yejuan nojonques sayó taijitacojtinemisque san. 
<span class="verse" id="MT12_31">31&#160;</span>Ica ya nojón namechilía ijcuín: Nochi tajtacolme den taca oso in ne mohuispololis ten yesqui, Dios nochi huelis quintapojpoluis. Pero naquen quimohuispolos in Yecticatzin Espíritu, yejua ne amo ica quipías oc ne tapojpoluilis. 
<span class="verse" id="MT12_32">32&#160;</span>Huan nochi naquen nechmohuispoloa Nejuatzin ni Yectagatzin, yejua ne Dios huelis quitapojpoluis. Pero naquen quimohuispoloa in Yecticatzin Espíritu, yejua ne Dios amo queman quitapojpoluis, nión axcan tech nijín tonalme huan nión no huelis mopalehuis oc campa ne tatzacuiltiloyan de mictan. </div>
<div class='s'>Nican Jesús Temaquixtijque quinajsicamatiltij in tacaquini de ne cuohuit ten moixmati ica itaquilohuan </div>
<div class='r'>(Lc. 6.43‑45) </div>
<div class='p'>
<span class="verse" id="MT12_33">33&#160;</span>Huan ijcón in Jesús quinejnehuililtij se cuohuit queme se inemilis, huan quinilij in tacaquini ijcuín: </div>
<div class='p'>―Huan como cuali selistoc in cuohuit, no cuali tzojtzopec yesqui itaquilohuan; huan como amo cuali selistoc in cuohuit, amo no cualtías itaquilohuan. Ta, no xojxococ yesqui. Porín in cuohuit moixmati ica itaquilohuan. 
<span class="verse" id="MT12_34">34&#160;</span>Huan namejuan nantacajcayahuani queme in cohuame. ¿Quenín huelis nantanojnotzasque ica ten cuali, como namejuan amo nanyolcualime? Huan namejuan nanyolpexontoque ica míac tenesi tanemililisme de namejuan san. Huan ica nijín nantajtoaj ten amocuali. 
<span class="verse" id="MT12_35">35&#160;</span>Huan in tagat den yolchipahuac, yejua ne tajtoa ica ten cuali porín nitajtolis hualehuac tech ne iyolchipahualis. Huan in tagat den amo yolchipahuac, yejua ne tajtoa den pitzotic porín yoltzojcuiltic ica tajtacol. 
<span class="verse" id="MT12_36">36&#160;</span>Huan no namechilía que tech ne tonal cuac namotech huetzis ne hueyi tatzacuiltilis, nochi namejuan nanquitemactijtihue iixpantzinco Totajtzion Dios nochi ten nantajtojtinenque huan nochi ten nanquichiutinenque nican talticpac. 
<span class="verse" id="MT12_37">37&#160;</span>Porín ica namotajtoluan ten cuali, Dios namechilis que namejuan nanyolchipauque ya. Huan ica namotajtolis ten pitzotic, Dios namechtelchihuas. </div>
<div class='s'>Nican Jesús Temaquixtijque quinmachtij in tacaquini den tagayot ten amo yolcualime huan tenica fuerza tajtani se nescayot de Dios </div>
<div class='r'>(Mr. 8.12; Lc. 11.29‑32) </div>
<div class='p'>
<span class="verse" id="MT12_38">38&#160;</span>Huan in fariseos huan in tanextiliani de tanahuatil de Moisés quilijque Jesús ijcuín: </div>
<div class='p'>―Tamachtijque, ticnequij xitechonnextili se tequit tenica ticmatisque cox melau tihuala de Dios. </div>
<div class='p'>
<span class="verse" id="MT12_39">39&#160;</span>Huan ijcón Jesús tananquilij ijcuín: </div>
<div class='p'>―Namejuan nanyolchichicque huan nanyolcuecuepme de namotamachilis porín nanquinequij ma nicchihua se tequit tenica huelis nanquitasque cox melau nihuitza de Dios. Huan amo huelis oc ma namechnextili se nexcuitil porín Dios techmacac ya ne nexcuitil de huejcautanahuatijque in Jonás. 
<span class="verse" id="MT12_40">40&#160;</span>Huan in nexcuitil de Jonás yej nijín: Ijcón queme nijín Jonás yetoya ipoxijtic den ne hueyi pescado huan quichihuac eyi tonal huan eyi yohual, no ijcón xicmatican que Nejuatzin no ni Yectagatzin niyetotiu ne taltampa eyi tonal huan eyi yohual satepan de ne cuac nechmictisque ya. 
<span class="verse" id="MT12_41">41&#160;</span>Huan in tagayot ten calyetoyaj tech ne pueblo Nínive moajocuisque cuac ejcos ne tonal de hueyi tatzacuiltilis huan namechtelchihuasque porín ne pueblojuani de Nínive moyolnemilijque huan moyolpatacque cuac yajqui in tanahuatijque Jonás quinnojnotzato ica in Tajtoltzin de Dios. Huan namejuan amo nanmoyolnemilijque de namotajtacoluan huan amo no nanmoyolpatacque, huan nican niyetoc Nitaquehual de Dios huan cachi nihueyi nichiuque huan que ne Jonás. 
<span class="verse" id="MT12_42">42&#160;</span>Huan in sihuat yejua tayecanque den talme de sur ten monotza Seba, yejua ne moajocuis cuac ejcos ne tonal de hueyi tatzacuiltilis huan namechtelchihuas. Porín ne sihuat tayecanque huala tech ne talme den sur semi huejca, huan caquico ne tamachilis cualtzin de rey Salomón. Huan namejuan amo nannechcaquilijque notamachtilis huan Nejuatzin nican niyetoc huan cachi hueyi notamachtilis huan que ne rey Salomón. </div>
<div class='s'>Nican Jesús Temaquixtijque quinmachtij in tacaquini de ne amocuali ejecat ten yajqui ocsepa tech iyolijtic ne tagat campa yetoya </div>
<div class='r'>(Lc. 11.24‑26) </div>
<div class='p'>
<span class="verse" id="MT12_43">43&#160;</span>Huan no Jesús quinilij in tacaquini ijcuín: </div>
<div class='p'>―Huan cuac se amocuali ejecat quisac ya tech iyolijtic de se tagat, ijcuacón ne ejecat nemi nohuiyan campa tayiucan huan quitemojtinemi can huelis mosehuis itech iyolijtic de ocsé tagat huan yejua amo cajsis. 
<span class="verse" id="MT12_44">44&#160;</span>Huan monemilía in amocuali ejecat huan quijtoa ijcuín: “Cachi cuali nimocuepas ocsepa campa nihualehuac”. Huan cuac mocuepa ya campa hualquisac, ijcuacón quinamiqui in tagat yoliuqui huan tachipahuiyan huan tachijchiutoc, pero amo yolpexontoc ica in Yecticatzin Espíritu. 
<span class="verse" id="MT12_45">45&#160;</span>Huan ijcón in amocuali ejecat yohui huan quinuica ocsé chicome amocuali ejecame ten cachi pitzoticque, huan nochi calaquitij huan mocaltalitij itech ne tagat iyolijtic. Ijcuacón ne tagat mocahuas cachi yolpitzotic huan que ne achtopa catca. Huan no ijcón quipanosque in talticpacuani ten axcan nemij, ten amo yec yolcualime. </div>
<div class='s'>Nican tajtoa de queniu in nantzin huan niicnihuan de Jesús Temaquixtijque hualajque quitemocoj Yejuatzin </div>
<div class='r'>(Mr. 3.31‑35; Lc. 8.19‑21) </div>
<div class='p'>
<span class="verse" id="MT12_46">46&#160;</span>Huan cuac in Jesús quinnojnotztoya oc in tagayot ne calijticpa, ijcuacón ne momento ejcocque ne calampa inantzin huan iicnihuan de Jesús huan yejuan quinequíaj quinojnotzasque. 
<span class="verse" id="MT12_47">47&#160;</span>Huan senme den ne calan yetoya quinejmachtij Jesús huan quilij ijcuín: </div>
<div class='p'>―Xicaqui Tejuatzin, nepa caltenojpa yetocque monantzin huan mocnihuan; yejuan quinequij mitznojnotzasque. </div>
<div class='p'>
<span class="verse" id="MT12_48">48&#160;</span>Ijcuacón in Jesús quinanquilij ne tagat naquen cualcuilij in tajtol, huan Yejuatzin quijtoj ijcuín: </div>
<div class='p'>―¿Aconi nonantzin, huan aconi nocnihuan? </div>
<div class='p'>
<span class="verse" id="MT12_49">49&#160;</span>Ijcuacón in Jesús quinonnextilij imomachtijcahuan huan quinilij in tacaquini ijcuín: </div>
<div class='p'>―Xiquinitacan nepa yetocque nomomachtijcahuan, yejuan ya ne nonantzin huan nocnihuan. 
<span class="verse" id="MT12_50">50&#160;</span>Porín namechilía que nochi naquen quitacamatij ijcón queme quimonequiltía Notajtzin Dios ten yetica eluiyactzinco, yejuan ya ne niquinpohuas queme nocniusihuat huan no yejuan ya ne nocniutagat huan no yejuan ya nonantzin.  </div>
<div class='psalmlabel' id='MT13_0'> 13</div>
<div class='s'>Nican tajtoa de queniu Jesús Temaquixtijque quitalij se nexcuitil den se tagat den tatepeutinemic ica trigo </div>
<div class='r'>(Mr. 4.1‑9; Lc. 8.4‑8) </div>
<div class='p'>
<span class="verse" id="MT13_1">1&#160;</span>Huan cuac ne tonal Jesús quisac tech ne cali huan yajqui motalito tech se atenteno. 
<span class="verse" id="MT13_2">2&#160;</span>Huan ompa mosentilijque míac tagayot campa Jesús yetoya, huan Jesús calayic tech se barco de ne apanoloni huan ompa motalij tech in barco. Huan nochi in tagayot mocauque tech ne atenteno. 
<span class="verse" id="MT13_3">3&#160;</span>Huan Jesús quinnextiliaya ica miác tataman nexcuitilme huan quiniliaya ijcuín: </div>
<div class='p'>―Xiquitacan, se tonal quisac se tagat para quitepehuas in tatoc de trigojtet. 
<span class="verse" id="MT13_4">4&#160;</span>Huan cuac quitepehuac ya, ijcuacón mochihuac que cansaica huetzic in tatoc ojtenteno. Huan hualajque in tototzitzin den patantinemij ejecaixco huan quicuajcoj. 
<span class="verse" id="MT13_5">5&#160;</span>Huan ocsecan cansaica huetzic in tatoc de trigo itech tepetatal campa amo oncaya míac tal. Huan in xinach nimantzin ijsiucaixuac porín amo tilahuac in tal quipiaya. 
<span class="verse" id="MT13_6">6&#160;</span>Huan cuac panquisac ya in tonaltzin, ijcuacón machichinahuic. Huan queme amo quipiaya míac inaluayo, niman huayic. 
<span class="verse" id="MT13_7">7&#160;</span>Huan ocsecan cansaica huetzic in tatoc de trigo huitztzalan; huan in huitzti ixuac itzalan in tatoc huan quipachoj in tatoc. 
<span class="verse" id="MT13_8">8&#160;</span>Huan ocsecan cansaica huetzic in tatoc de trigo itech cualital huan ompa quitemacac míac taquilome. Huan sequin de nijín tatoc de trigo motaquiltij ocsé macuilpoal taquilome. Huan sequin tatoc motaquiltij ocsé eyipoal taquilome; huan sequin tatoc motaquiltij sempoal huan májtacti taquilome. </div>
<div class='p'>
<span class="verse" id="MT13_9">9&#160;</span>Huan de ompa Jesús quinilij ijcuín: </div>
<div class='p'>―Naquen quipía ninacas para tacaquis, ma yec tacaqui huan cajsicamati nijín tanextililis. </div>
<div class='s'>Nican Jesús Temaquixtijque quinmejmelahuilij imomachtijcahuan queyé tamachtij ica nexcuitilme san </div>
<div class='r'>(Mr. 4.10‑12; Lc. 8.9‑10) </div>
<div class='p'>
<span class="verse" id="MT13_10">10&#160;</span>Huan ijcón imomachtijcahuan motoquijque campa Jesús yetoya huan quitajtoltijque ijcuín: </div>
<div class='p'>―¿Queyé tiquinnojnotza in tagayot ica in nexcuitilme san? </div>
<div class='p'>
<span class="verse" id="MT13_11">11&#160;</span>Ijcuacón in Jesús quinnanquilij ijcuín: </div>
<div class='p'>―Dios namechmatiltijtoc ya namejuan nannomomachtijcahuan de ne ichtacatamachilisme de queniu Dios quinyolyecana itaneltocacahuan ica ichicahualis. Pero in ocsequin tagayot ten amo pohuij ihuan Dios, yejuan nojonques Dios amo quinajsicamatiltis. 
<span class="verse" id="MT13_12">12&#160;</span>Huan nochi ne naquen quipíaj tamachilisme de Dios huan quitequitiltijtoc, yejua ne cachi oc Dios quinmajxitilis. Pero nochi ne naquen quipías tzictzin san tamachilisme de Dios, yejua ne majyá amo teyi quipiasquía porín amo quitequiltíaj in tepitzin san ten quipíaj, huan Dios quintamicuilis ne ten tepitzin san. 
<span class="verse" id="MT13_13">13&#160;</span>Ica ya nojón niquinnojnotza ica nextilme para ma in tagayot ma quitacan notanextililis. Pero como amo yec taneltocaj, ijcuacón yejuan mocahuasque majyá amo queman quitacque. Huan no namechnojnotztoc ica nexcuitilme para ma in tagayot ma quicaquican notajtoluan. Pero como amo no yec taneltocaj, ijcuacón yejuan nojonques mocahuasque majyá amo queman quitacque nión cajsicamatque. 
<span class="verse" id="MT13_14">14&#160;</span>Huan ijcón mochihuac ten quijcuilojca ya in tanahuatijque Isaías cuac quijtojca ijcuín: </div>
<div class='q'>Huan namejuan cuali nanquicactocque ya, </div>
<div class='q'>pero amo no nanmomacasque cuenta. </div>
<div class='q'>
<span class="verse" id="MT13_15">15&#160;</span>Porín namejuan nanpueblojuani semi nanyolpipicticque de namotamachilis porín nanquitahuelicaquij. </div>
<div class='q'>Huan nanmoixtzactocque, para ma amo xiquitacan namotajtacoluan, </div>
<div class='q'>Huan para ma amo xiyectacaquican ica namonacasuan, </div>
<div class='q'>Huan para ma amo xicyecajsicamatican itech namoyolojuan. </div>
<div class='q'>Huan amo no nanquiyolnemilisque que ximocuepacan de namotajtacoluan, </div>
<div class='q'>para ma Dios namechyolpajti den namotajtacoluan. </div>
<div class='p'>
<span class="verse" id="MT13_16">16&#160;</span>Huan Jesús no quinilij imomachtijcahuan ijcuín: </div>
<div class='p'>―Tatiochihualme namoixtololohuan porín nanquitztocque ya namotajtacoluan; huan tatiochihualme namonacasuan porín nanquiyeccaquij in Tajtoltzin de Dios. 
<span class="verse" id="MT13_17">17&#160;</span>Huan de yec melau ten namechilía que miacque tanahuatiani de Dios huan miacque tagayot yolcualime quinequíaj quitasque ten namejuan nanquitztocque axcan, pero yejuan amo quitacque. Huan míac tanahuatiani de Dios huan tagayot ten yolcualime quinequíaj quicaquisque ten namejuan nanquicaquij axcan huan yejuan amo quicacque. </div>
<div class='s'>Nican Jesús Temaquixtijque quinajsicamatiltij in tacaquini in nexcuitil den tagat tatepehua ica trigo </div>
<div class='r'>(Mr. 4.13‑20; Lc. 8.11‑15) </div>
<div class='p'>
<span class="verse" id="MT13_18">18&#160;</span>Huan in Jesús quinajsicamatiltij imomachtijcahuan ijcuín: </div>
<div class='p'>―Xicaquican nijín nexcuitil de se tagat tatepeuque ica trigojtet. Huan ne trigojtet quinejnehuilía in Tajtoltzin de Dios de que Yejuatzin quimonequiltía quinyolyecanas itaneltocacahuan ica ihueyichicahualis. 
<span class="verse" id="MT13_19">19&#160;</span>Huan cuac se in tacaquini quicaquij ne Tajtoltzin de Dios huan amo cajsicamatij, ijcuacón huitza in amocuali Satanás huan quincuilía in Tajtoltzin de Dios ten toctoc ya tech ninyolijtic. In trigojtet tamoyautoc ya huan huetzi ojtennacastan. 
<span class="verse" id="MT13_20">20&#160;</span>Huan in trigo tatoc ten huetzi itech tejteixco, yejua ne quinejnehuilía ne tacaquini naquen quicaquij in Tajtoltzin de Dios huan quiselíaj ica míac paquilis. 
<span class="verse" id="MT13_21">21&#160;</span>Pero nijín tacaquini amo quipíaj se yec tacuautamatilis tech ninyoltijtic, queme se naluat para quichicahualtis in tatoc. Ica ya nojón amo huejcahuas nintacuautamatilis. Huan no ijcón nijín tacaquini, cuac nintech huitza in tajyohuilis huan tahuijuicaltilis porín quineltocaj notajtoltzin, yejuan nojónques niman moyolxocolíaj huan moyolcuejcuepaj nintaneltocalis. 
<span class="verse" id="MT13_22">22&#160;</span>Huan in trigo tatoc ten huetzic huitztzalan, yejua ne quinejnehuilía ne tacaquini ten quicaquij in Tajtoltzin de Dios, pero moyolcuejmoloaj ica tenesi san ten nican talticpac. Huan no quinyoltilana oc in ricojyot. Huan nochi nijín quitajtamía in Tajtoltzin de Dios. Huan ijcón in ricojyot amo quicahua ma moscalti in Tajtoltzin de Dios para ma cuica taquilot. 
<span class="verse" id="MT13_23">23&#160;</span>Huan in trigo tatoc ten huetzic tech cualital, yejua ne quinejnehuilía in tacaquini ten quicaquij in Tajtoltzin de Dios huan cajsicamatij. Huan ne tacaquini mochihuaj ijcón queme in tatoc ten quitemaca míac taquilot. Sequin tatoc motaquiltis ocsé macuilpoal taquilome; huan sequin motaquiltis ocsé eyipoal taquilome; huan sequin motaquiltis ocsé sempoal huan májtacti taquilome. Huan nochi nijín quinejnehuilía queme in taneltocani ten quitemacasque cuali taquilome. </div>
<div class='s'>Nican Jesús Temaquixtijque tanextiliaya ica nexcuitil de trigo ten quinejnehuilía queme in yec taneltocani. Huan in xihuit ten tacojcocoa, yejua ne quinejnehuilía queme se tagat ten taixcajcayautoc san ica ten amocuali </div>
<div class='p'>
<span class="verse" id="MT13_24">24&#160;</span>Huan ijcón Jesús quinnextilía imomachtijcahuan ica ocsé nexcuitil ijcuín: </div>
<div class='p'>―Nicnejnehuililtía se tagat ten quitocac in trigo xinach tech nimila queme ichicahualis de Dios cuac Yejuatzin quiyolyecana se iyolijtic ica ne chicahualis de ne eluiyactzinco. 
<span class="verse" id="MT13_25">25&#160;</span>Huan ne tagat patrón quitocato tech nimila. Huan cuac cochtocque ya in tequitini, ijcuacón huala huan calayic tech nimila se naquen quitahuelita ne patrón. Huan yejua quitocaco se xinach ten tacojcocoa campa ne trigo xinach ten no monejnehuilía queme in trigo. Huan quitocteu huan yajqui ocseco. 
<span class="verse" id="MT13_26">26&#160;</span>Huan cuac in trigo moscaltij ya huan pehuac chicahuaya ya, ijcuacón monextij ya ne amocuali xihuit ten quinejnehuiliaya in trigo. 
<span class="verse" id="MT13_27">27&#160;</span>Ica ya nojón in tequitini yajque quilitoj in patrón ijcuín: “Xicaqui tejuatzin, ¿xe amo cualtiaya ne trigo xinach ten tejuatzin tictocac tech ne momila? ¿Huan can hualehuac ne xihuit ten quinejnehuilíaya in trigo?” 
<span class="verse" id="MT13_28">28&#160;</span>Ijcuacón in patrón tananquilij ijcuín: “Achá acsá naquen techtahuelita quichihuac ijcón”. Huan in tequitini ocsepa quitajtoltijque: “¿Xe ticnequis ma tiyacan ticuijuitatij ne xihuit ten quinejnehuilía in trigo?” 
<span class="verse" id="MT13_29">29&#160;</span>Huan in patrón quinnanquilij ijcuín: “Amo xicuijuitacan ne xihuit ten tacojcocoa. Porín como nancuijuitasque ne xihuit ten amo cualtía, achá no nancuijuitasque in trigo. 
<span class="verse" id="MT13_30">30&#160;</span>Cachi cuali ma xicahuacan ma moseniscaltican se huan ocsé hasta chicahuayas in trigo. Huan tech ne tonal cuac tachicahuayas ya ica in trigo, ijcuacón nejuatzin niquintitanis notequiticahuan para ma achto quihuijuitacan in amocuali xihuit ten quinejnehuilijtoc nijín trigo huan ma quinmanojtzitzicocan huan ma quichichinocan. Huan nimampan cajocuisque in trigo huan quiyequehuasque itech ne trigojcal”. </div>
<div class='s'>Nican Jesús Temaquixtijque quitalij se nexcuitil huan quinejnehuililtij in Tajtoltzin de Dios queme in cuohuit mostazajtet </div>
<div class='r'>(Mr. 4.30‑32; Lc. 13.18‑19) </div>
<div class='p'>
<span class="verse" id="MT13_31">31&#160;</span>Huan ijcón in Jesús ocsepa quinmachtiaya in momachtijcahuan ica ocsé nexcuitil huan pehuac quinejnehuililtía se cuouxinach ten monotza mostazajtet ihuan in chicahualis de Dios cuac Dios quiyolyecana se iyolijtic ica ne chicahualis de ne eluiyactzinco. Huan Jesús quinilij in tacaquini ijcuín: </div>
<div class='p'>―Huan se tagat quicuic in mostazajtet huan quitocac tech ne imila. 
<span class="verse" id="MT13_32">32&#160;</span>Huan ne cuoumostazajtet yec melau yejua in cachi tzictzin de nochi nijín xinachme. Pero cuac moscaltis, ijcuacón mochihuas cachi hueyi huan que ocsequin xochitactzonme. Huan ne mostazajtet moscaltis huan mochihuas queme se hueyi cuohuit. Huan huitze in tototzitzin ten patantinemij ejecaixco huan ompa motapajsoltisque tech imatzacaluan. </div>
<div class='s'>Nican Jesús Temaquixtijque quitalij se nexcuitil huan quinejnehuilía in Tajtoltzin queme in tamajmahualis de levadura ten calaqui toyolijtic huan techtaneltoctía </div>
<div class='r'>(Lc. 13.20‑21) </div>
<div class='p'>
<span class="verse" id="MT13_33">33&#160;</span>Huan ijcón in Jesús ocsepa quinnextilij in tacaquini ica ocsé nexcuitil: </div>
<div class='p'>―Nicnejnehuililtía in tamajmahualis ten quiposonaltía in pantixti queme cuac Dios quiyolyecana se iyolijtic ica ne chicahualis de ne eluiyactzinco. Huan se sihuat quicuic tamajmahualis huan quimaneloj ne tamajmahualis ihuan eyi tamachiu de harina. Huan ica nojón ne tamajmahualis quiposonaltía nochi in tixti de harina. </div>
<div class='s'>Nican tajtoa de queniu Jesús Temaquixtijque quinmejmelahuilij in tacaquini queyé Yejuatzin tamachtij sayó ica nexcuitilme </div>
<div class='r'>(Mr. 4.33‑34) </div>
<div class='p'>
<span class="verse" id="MT13_34">34&#160;</span>Huan ijcón in Jesús quinnextiliaya in tagayot ica nexcuitilme. Porín como amo quicuía nexcuitilme, ijcón amo quinmachtiaya in tagayot. 
<span class="verse" id="MT13_35">35&#160;</span>Huan melau ijcón mochihuac ten quijcuilojca ya in huejcautanahuatijque de Dios cuac quijtojca ijcuín: </div>
<div class='q'>Niquinnextiliaya in tagayot ica nexcuitilme. </div>
<div class='q'>Huan niquinajsicamatiltía tamachilisme ten ichtacapachiutoyaj desde cuac ne tzinpehuac in talticpac. </div>
<div class='s'>Nican Jesús Temaquixtijque quinajsicamatiltij in tacaquini den nexcuitil den trigo huan in xihuit ten quinejnehuilij trigo </div>
<div class='p'>
<span class="verse" id="MT13_36">36&#160;</span>Huan ijcón in Jesús quinilij in tagayot ma yacan, huan Yejuatzin calayic calijtic. Ijcuacón imomachtijcahuan motoquijque campa Jesús yetoya huan quiluijque ijcuín: </div>
<div class='p'>―Xitechonajsicamatilti in nexcuitil de ne xihuit ten quinejnehuilía in trigo. </div>
<div class='p'>
<span class="verse" id="MT13_37">37&#160;</span>Huan Jesús quinilij ijcuín: </div>
<div class='p'>―Nejuatzin ni Yectagatzin nitatoca ica nochi ten cuali xinach. 
<span class="verse" id="MT13_38">38&#160;</span>Huan in milajtal tamati queme in talticpac. Huan ne ten cuali xinach quinejnehuilía in taneltocani neques ten tech ninyolijtic Dios quinyolyecana ica ichicahualis. Huan ne amocuali xinach quinejnehuilía in tagayot ten tepiluan den amocuali Satanás. 
<span class="verse" id="MT13_39">39&#160;</span>Huan in amocuali Satanás, yejua ne nechtahuelita huan yejua mismo quitocac in amocuali xihuit. Huan cuac mochihuas ne tahuijuitalis de trigo, ijcuacón quinextía que ejcotoc ya in tamilis den talticpac. Huan in ángeles taquehualme de Dios quinuijuitatinemisque huan quinsesecotalijtinemisque in taca ten taneltocani huan in taca ten amo taneltocani, ijcón queme in trigo huan in xihuit ten amo cualtía. 
<span class="verse" id="MT13_40">40&#160;</span>Huan ijcón in taquehualme de Dios quihuijuitasque in amocuali xihuit huan quicuisque huan quichichinosque ya, huan no ijcón quintatzacuiltisque ne naquen amo taneltocacque. Nochi nijín mochihuas cuac ejcos ya in tamilis den talticpac. 
<span class="verse" id="MT13_41">41&#160;</span>Ijcuacón Nejuatzin ni Yectagatzin niquinualtitanis notaquehualuan in ángeles para quinololosque itech notequitilispan nochi de naquen sayó quintopeuque noconehuan ma motajtacolmacacan huan para no quinololosque nochi neques ten sayó quichiutinemij ten amo cuali. 
<span class="verse" id="MT13_42">42&#160;</span>Ijcuacón notaquehualuan quincuisque in tagayot ten amo taneltocacque huan quintamotasque tech ne ticonijtic campa chocatosque huan tannanatzocatosque huan tajyohuijtosque para sen nachipa. 
<span class="verse" id="MT13_43">43&#160;</span>Huan naquen yolchipauque ten pohuij ihuan Dios, yejuan nojonques mopaquiltisque porín tech ninyolijtic Dios quinyolyecantoc ica ihueyichicahualis. Huan yejuan calaquisque campa ne cualtzin tacacahuacatoc ijcón queme in tonaltzin cuac tanextía. Huan nochi naquen quipíaj inacasuan para tacaquis, ma yec tacaquij huan cajsicamatij. </div>
<div class='s'>Nican Jesús Temaquixtijque quinmachtij in tacaquini den ne nexcuitil huan quinejnehuililtij in tanahuatil de Dios queme tomin den talpachiutoc </div>
<div class='p'>
<span class="verse" id="MT13_44">44&#160;</span>Huan ijcón in Jesús quinnextiliaya imomachtijcahuan ica nijín nexcuitil ijcuín: </div>
<div class='p'>―Nicnejnehuililtía in tomin ten talpachiutoc ne mila queme ichicahualis de Dios cuac Yejuatzin quiyolyecana se iyolijtic ica ne chicahualis de ne eluiyactzinco. Huan se tagat moajxilía ne tomin ocseco huan quiquixtía huan ocsepa seco yejua quitalpachoti. Huan ijcón yejua moyolpaquita porín cajsic ya in tomin. Ijcuacón yohui quinamacati nochi ten niaxca huan quicohuati ne tal campa in tomin talpachiutoc. </div>
<div class='s'>Nican Jesús Temaquixtijque quitalij se nexcuitil huan quinejnehuililtij in tanahuatil de Dios queme se tetzin ten petani cualtzin de semi patío </div>
<div class='p'>
<span class="verse" id="MT13_45">45&#160;</span>Huan Jesús ocsepa quinilij imomachtijcahuan ijcuín: </div>
<div class='p'>―Nicnejnehuililtía se tagat ten taojpacanamacacque queme ichicahualis de Dios cuac Yejuatzin quiyolyecantoc se iyolijtic ica ne chicahualis de ne eluiyactzinco. Huan yejua ne quitemojtinemi in perlas, in tetzitzin ten alaxtic huan den petanij de semi patío. 
<span class="verse" id="MT13_46">46&#160;</span>Huan cuac cajsis se perla den cachi patío, yejua ne yohui huan quinamacati nochi ten niaxca. Huan de ompa quicohuati ne perla den cachi cualtzin. </div>
<div class='s'>Nican tajtoa de que Jesús Temaquixtijque quitalij ocsé nexcuitil de se matat </div>
<div class='p'>
<span class="verse" id="MT13_47">47&#160;</span>Huan Jesús quinilij imomachtijcahuan ocsepa se nexcuitil ijcuín: </div>
<div class='p'>―Nicnejnehuililtía ocsepa se tagat queme ichicahualis de Dios cuac Yejuatzin quiyolyecantoc se iyolijtic ica ne in chicahualis de ne eluiyactzinco. Ijcón yejua ne tagat catamota para quinquitzquis de míac tataman pescados. 
<span class="verse" id="MT13_48">48&#160;</span>Huan cuac míac pescados moolochoa tech in matat, ijcuacón in tamaajsini quiquixtíaj in matat huan cuicaj ne atenteno. Huan ompa yohue motalitij huan quinpejpenaj in pescados huan quinyectalíaj ten cualtía tech in pescado chiquiehualoni. Huan quinatamotaj in pescados ten amo cualtíaj. 
<span class="verse" id="MT13_49">49&#160;</span>Huan no ijcón mochihuas queman tamis ya in talticpac. Huan in taquehualme de Dios in ángeles quisasque para tequitisque huan quinsesecotalisque in tagayot den yolcualime huan ten amo yolcualime. 
<span class="verse" id="MT13_50">50&#160;</span>Huan no in tagayot ten amo yolcualime quinticotamotasque campa chocatosque huan campa tannanatzocatosque campa ne tajyohuilis sen nachipa. </div>
<div class='s'>Nican Jesús Temaquixtijque quinmachtij in tacaquini den ricojyot den Tajtoltzin de Dios, ne den yancuic huan de huejcahuac ya </div>
<div class='p'>
<span class="verse" id="MT13_51">51&#160;</span>Huan ijcón in Jesús quinnextilij huan quinmatajtoltij imomachtijcahuan ijcuín: </div>
<div class='p'>―¿Xe nancajsicamatij ya nochi nijín tanextililisme? </div>
<div class='p'>Huan yejuan tananquilijque: </div>
<div class='p'>―Quema, Totecotzin, ticmatij ya. </div>
<div class='p'>
<span class="verse" id="MT13_52">52&#160;</span>Ijcuacón Jesús ocsepa quinyecajsicamatiltij ica nijín nexcuitil ijcuín: </div>
<div class='p'>―Sequin tanextiliani den tanahuatil de Moisés cajsicamatque ya nochi in tamachilisme de que Dios quimonequiltía quiyolyecana se iyolijtic ica ne chicahualis den ne eluiyactzinco. Huan Nejuatzin nicnejnehuililtía se de nojonques tanextiliani queme se tetat de se calyetoni. Huan nijín tetat quipía tech nichan se taehualoni campa quiehua niricojyo queme yesquía yejua in Tajtoltzin de Dios. Huan in tetat yohui quinquixtiti míac tamachilisme tech ne itaehualoni ten cualtzitzin yancuicque huan no den tamachilisme ten ipa achtopa ya yetoyaj. </div>
<div class='s'>Nican tajtoa de que Jesús Temaquixtijque tamachtij tech ne ipueblo Nazaret </div>
<div class='r'>(Mr. 6.1‑6; Lc. 4.16‑30) </div>
<div class='p'>
<span class="verse" id="MT13_53">53&#160;</span>Huan mochihuac que cuac Jesús quintamiajsicamatiltij ya in tacaquini de nijín nexcuitilme, ijcuacón Yejuatzin yajqui ya para ipueblo de Nazaret. 
<span class="verse" id="MT13_54">54&#160;</span>Huan cuac ajsic ichancopa, ijcuacón pehuac quinnextiliaya in tagayot tech in tiopan de judíos in Tajtoltzin de Dios. Huan in tagayot semi quimoucaitayaj huan quijtoayaj ijcuín: </div>
<div class='p'>―¿Can cajsic nijín tagat nochi nijín tamachlis? Porín melau semi quipía tamachilis. ¿Huan quenín hueli quichihua nijín mohuiscatequit de Dios? </div>
<div class='p'>
<span class="verse" id="MT13_55">55&#160;</span>Huan no quijtojque ijcuín: </div>
<div class='p'>―¿Xe amo yejua nijín Jesús iconeu den cuouxixinque José? Huan in nantzin de Jesús, ¿xe amo yejua in María? Huan nicnihuan, ¿xe amo yejuan in Jacobo huan José huan Simón huan in Judas? 
<span class="verse" id="MT13_56">56&#160;</span>¿Huan cox amo niicnihuan suame ten calyetocque tohuanme? Pues quema. </div>
<div class='p'>Huan no quijtojque in tagayot ijcuín: </div>
<div class='p'>―¿Can momachtij nijín tagat nochi nijín tamachilisme ten hueli ya? </div>
<div class='p'>
<span class="verse" id="MT13_57">57&#160;</span>Huan yejuan quimachiliayaj que moyolxocoliayaj ica por ne itamachtilis de Yejuatzin. Huan Jesús quinilij ijcuín: </div>
<div class='p'>―Huan nochi in tagayot quitasojtaj se tanahuatijque de Dios. Pero nipueblojcahuan huan nichancahuan de ne tanahuatijque de Dios, yejuan nojonques amo quitasojtaj ne tanahuatijque porín ompacayot. </div>
<div class='p'>
<span class="verse" id="MT13_58">58&#160;</span>Huan Jesús amo quichihuac míac ne mohuiscatequit de Dios ompa pueblo de Nazaret porín in tagayot amo quineltocacque de nichicahualis de Yejuatzin.  </div>
<div class='psalmlabel' id='MT14_0'> 14</div>
<div class='s'>Nican tajtoa de que Juan Taahuique momiquilij </div>
<div class='r'>(Mr. 6.14‑29; Lc. 9.7‑9) </div>
<div class='p'>
<span class="verse" id="MT14_1">1&#160;</span>Huan tech ne tonalme Herodes in tayecanque de Galilea quimatiltijque nichihualis de Jesús. 
<span class="verse" id="MT14_2">2&#160;</span>Huan in Herodes quinilij itequiticahuan ijcuín: </div>
<div class='p'>―Yejua nijín Jesús yesqui Juan Taahuijque huan Dios quiajocuic yoltoc intzalan in ánimajme. Ica ya nojón ne Juan quipía nijín chicahualis ten Dios quimactij ya. </div>
<div class='p'>
<span class="verse" id="MT14_3">3&#160;</span>Huan in rey Herodes quitanahuatilijca ma quitzacuacan in Juan huan ma quimaicantzicocan ca cadenas huan ma quicárceltalican. Huan melau in Herodes quichihuac ijcón porín yejua in Herodes cuilijca ya icuñada ten monotza Herodías, yejua isihuau in Felipe, huan in Felipe yejua iicniu in Herodes. 
<span class="verse" id="MT14_4">4&#160;</span>Huan Juan Taahuijque quilijca ya in Herodes ijcuín: </div>
<div class='p'>―Dios amo quimonequiltía que xicpohua queme mosihuau den ne isihuatzin mocniu. </div>
<div class='p'>
<span class="verse" id="MT14_5">5&#160;</span>Ica ya nojón in Herodes quinequía quimictis in Juan. Pero amo quichihuac, porín quinyolmohuiliaya in pueblojuani judíos. Huan yejuan ihuan motasojtayaj in Juan porín yejua tajtoaya itencopa Dios. 
<span class="verse" id="MT14_6">6&#160;</span>Huan se tonal cuac xiumajsic in rey Herodes, ijcuacón ne isuatacpaconeu pehuac mijtotía ninixpan in Herodes huan in ocsequi hueyi chihuanime. Huan itacpaconeu yejua isihuapil de Herodías, huan semi quiyolpactij nijín Herodes de ne imijtotilis. 
<span class="verse" id="MT14_7">7&#160;</span>Ica ya nojón in rey Herodes moyectencahuac ihuan isuatacpaconeu huan quitenehuac ijcuín: </div>
<div class='p'>―Yec melau quitztoc Dios, que nimitzmacas nochi ten tinechtajtanilis. </div>
<div class='p'>
<span class="verse" id="MT14_8">8&#160;</span>Huan in isuatacpaconeu ipa achtopa ya moichtacanojnotzac ya ihuan inan. Ica ya nojón isuatacpaconeu quilij in rey Herodes ijcuín: </div>
<div class='p'>―Nechmaca itech se plato itzontecon ne Juan Taahuijque. </div>
<div class='p'>
<span class="verse" id="MT14_9">9&#160;</span>Huan queman quicayic ya nijín, ijcuacón in rey Herodes pehuac moyolcocoa porín quijtojca ya ijcuín: </div>
<div class='p'>―Yec melau quitztoc Dios, nochi ten ticnequis nimitzmacas. </div>
<div class='p'>Huan no moyolcocoj in Herodes porín yetoya ompa quicactoyaj nochi in tayecanani de Galilea den tacuajtoyaj ihuan. Ica ya nojón in Herodes tatitanic ma quitequilican itzontecon ne Juan Taahuijque huan ma quimacacan isuatacpaconeu. 
<span class="verse" id="MT14_10">10&#160;</span>Ijcuacón quinchicaucanahuatij ma quiquechtequican in Juan tech ne cárcel. 
<span class="verse" id="MT14_11">11&#160;</span>Huan niman cualcuilijque itzontecon de Juan ipan se caxajpas huan quimactijque in isuatacpaconeu. Huan in tacpaconeu quimactilij inanajtzin Herodías. 
<span class="verse" id="MT14_12">12&#160;</span>Huan ijcón imomachtijcahuan de Juan hualajque huan cuiyacque inacayo de Juan huan quitalpachotoj. Huan cachi satepan yajque quimatiltitoj in Jesús quenín in Juan quimictijque ya. </div>
<div class='s'>Nican tajtoa de queniu Jesús Temaquixtijque quintamacac macuil mil tagayot </div>
<div class='r'>(Mr. 6.30‑44; Lc. 9.10‑17; Jn. 6.1‑14) </div>
<div class='p'>
<span class="verse" id="MT14_13">13&#160;</span>Huan cuac Jesús quimatic ya que quimictijque ya in Juan Taahuijque, ijcuacón quistehuac Yejuatzin iselti huan calayic itech se barco huan yajqui ocsecan campa tayiucan. Huan cuac in tagayot quimatque ya can yetoya Jesús, ijcuacón yejuan quisque de ninpueblojuan huan yajque metznejnenque atentenojcopaca quitoctilijque in Jesús. 
<span class="verse" id="MT14_14">14&#160;</span>Huan cuac quisac Jesús de ne barco, ijcuacón Yejuatzin quinitac huel míac tagayot huan quinyolicnelij huan quinpajtij in cocoyani ten cualcuiliayaj Yejuatzin. </div>
<div class='p'>
<span class="verse" id="MT14_15">15&#160;</span>Huan queman tapoyautiaya ya, ijcuacón imomachtijcahuan motoquijque campa Yejuatzin huan quilijque ijcuín: </div>
<div class='p'>―Amo aquen calyetoc nican huan semi tayohuati ya. Xiquinili nijín tagayot ma yacan ya ne caltempan huan ma quicohuatij ten quicuasque. </div>
<div class='p'>
<span class="verse" id="MT14_16">16&#160;</span>Ijcuacón Jesús quinnanquilij imomachtijcahuan ijcuín: </div>
<div class='p'>―Amo monequía ma xiyacan. Ta, namejuan san huelis xiquinmacacan ten quicuasque in tagayot. </div>
<div class='p'>
<span class="verse" id="MT14_17">17&#160;</span>Pero imomachtijcahuan tananquilijque ijcuín: </div>
<div class='p'>―Amo teyi ticpíaj nican in tacualis. Ta, sayó ticpíaj macuil panes huan no ome pescadojtzitzin. </div>
<div class='p'>
<span class="verse" id="MT14_18">18&#160;</span>Ijcuacón in Jesús ocsepa quinilij ijcuín: </div>
<div class='p'>―Xinechinualcuilican ne tacualis nican. </div>
<div class='p'>
<span class="verse" id="MT14_19">19&#160;</span>Huan de ompa Jesús quinnahuatij in tagayot ma motecacan ixtahuat panían. Huan niman in Jesús quicuic in macuil pantzitzin huan in ome pescadojtzitzin. Huan mochihuac que cuac Jesús maactoya ya in tacualis, ijcuacón ajcotachíac huan quitatautij Dios ma quitiochihua in tacualis. Huan de ompa Jesús quixejxeloj in panes huan quinmacac imomachtijcahuan huan ijcón yejuan quinmajmacatoj in panes in tagayot. 
<span class="verse" id="MT14_20">20&#160;</span>Huan tacuajque nochi in tagayot huan ixuicque. Huan imomachtijcahuan quinsentilijque nochi pan ten tatetejtec ten mocahuac huan quipexontijque majtactiomome chiquihuit oc. 
<span class="verse" id="MT14_21">21&#160;</span>Huan ne naquen tacuajque catca queme macuil mil tagayot huan amo tapoucayome in sihuame nión in coneme. </div>
<div class='s'>Nican tajtoa de queniu Jesús Temaquixtijque nejnemic aixco </div>
<div class='r'>(Mr. 6.45‑52; Jn. 6.16‑21) </div>
<div class='p'>
<span class="verse" id="MT14_22">22&#160;</span>Huan de ompa Jesús quinnahuatij imomachtijcahuan ma calaquican tech in barco ma yajtocan ne sentapalpa de ne ocseco atenteno, huan ma quiachtohuican Jesús mientras Yejuatzin quinnajnahuatiaya in tagayot para ma yacan ninchan. 
<span class="verse" id="MT14_23">23&#160;</span>Huan cachi satepan cuac quinnajnahuatij ya in tagayot ma yacan, ijcuacón Jesús tejcoc campa se tal lomojtzin huan ompa iselti motatatautilito ihuan Dios. Huan ne cuac tapoyahuic ya, ijcuacón Jesús ompa yetoya ya iselti oc. 
<span class="verse" id="MT14_24">24&#160;</span>Huan queman yaya ya in barco ne tatajco ya den mar den quihuicaya imomachtijcahuan, ijcuacón pehuac mocuecuenteca in mar huan quimajmagaya in barco porín ne ejecat quitzatzacuiliaya. 
<span class="verse" id="MT14_25">25&#160;</span>Huan cuac tanestihualaya ya, ijcuacón motoquijtihualaya Jesús campa imomachtijcahuan huan ijcón in Jesús nejnentihualaya aixco. 
<span class="verse" id="MT14_26">26&#160;</span>Huan cuac imomachtijcahuan quitacque Jesús nejnentihualaya aixco, ijcuacón peuque moyolmoutiayaj huan moucatzajtzíaj huan quijtojque ijcuín: </div>
<div class='p'>―¿Toni nojón? ¡Yesqui se ánima! </div>
<div class='p'>
<span class="verse" id="MT14_27">27&#160;</span>Ijcuacón niman in Jesús quinnotzac huan quintzajtzilij huan quinilij ijcuín: </div>
<div class='p'>―Ximoyolchicahuacan porín Nejuatzin ya ni Jesús, amo ximomoutican. </div>
<div class='p'>
<span class="verse" id="MT14_28">28&#160;</span>Huan ijcón in Pedro quilij ijcuín: </div>
<div class='p'>―Totecotzin, como melau Tejuatzin, xicchihua que ma no nihueli ninejnemi aixco para nimitzajsitiu campa tionualajtoc. </div>
<div class='p'>
<span class="verse" id="MT14_29">29&#160;</span>Huan Jesús quilij: </div>
<div class='p'>―Xihuiqui pos. </div>
<div class='p'>Huan ijcón in Pedro pantemoc den barco huan pehuac nejnemi aixco para cajsitiu campa Jesús hualaya. 
<span class="verse" id="MT14_30">30&#160;</span>Huan cuac moyolnemilij in Pedro quenín chicaucaejecaya, ijcuacón pehuac momoutía huan pehuac pancalactiu ya tech in at. Huan de ompa quitzajtzilij Jesús ijcuín: </div>
<div class='p'>―Notecotzin, xinechpalehui huan xinechmaquixti. </div>
<div class='p'>
<span class="verse" id="MT14_31">31&#160;</span>Ijcuacón nimantzin momatilanac Jesús huan quimaquitzquij in Pedro huan quilij ijcuín: </div>
<div class='p'>―Tejua tagatzin, semi tepitzin san ticpía motacuautamatilis. ¿Queyé amo tiyectacuautamatij nohuan? </div>
<div class='p'>
<span class="verse" id="MT14_32">32&#160;</span>Huan queman nochi in omen tejcocque ya huan calacque ya tech in in barco, ijcuacón motatamatilij ica in ejecat. 
<span class="verse" id="MT14_33">33&#160;</span>Huan ijcón nochi ten yayaj tech in barco motancuaquetzacoj iixpan Jesús huan quimohuistilijque ijcuín: </div>
<div class='p'>―Yec melau Tejuatzin tion Teconetzin de Dios. </div>
<div class='s'>Nican tajtoa de que Jesús Temaquixtijque quinpajtij naquen mococoayaj tech ne pueblo Genesaretcopaca </div>
<div class='r'>(Mr. 6.53‑56) </div>
<div class='p'>
<span class="verse" id="MT14_34">34&#160;</span>Huan cuac quipanahuijque ya in mar, ijcuacón Jesús huan imomachtijcahuan ajsitoj tech in tal ten pohuía Genesaret. 
<span class="verse" id="MT14_35">35&#160;</span>Huan cuac quixmatque ya in tagayot que Jesús yetoya ompa ya, ijcuacón quitematiltijque nohuiyampa nochi in tagayot ten quiyehualojtoyaj Genesaret. Huan cualcuiliayaj míac cocoyani campa Yejuatzin ten mococoayaj ica míac tataman cocolis. 
<span class="verse" id="MT14_36">36&#160;</span>Huan quitatautiayaj Jesús ma quincahua ma quimatocacan itilmajteno san. Huan nochin naquen quimatocacque Jesús, nochi pajtijque ya.  </div>
<div class='psalmlabel' id='MT15_0'> 15</div>
<div class='s'>Nican Jesús Temaquixtijque quinmachtij in tacaquini de ne tamachilis ten quimajmahua ica tajtacol in tagat </div>
<div class='r'>(Mr. 7.1‑23) </div>
<div class='p'>
<span class="verse" id="MT15_1">1&#160;</span>Huan hualajque de Jerusalén huan motoquijque campa yetoya Jesús sequin fariseos huan sequi tanextiliani den tanahuatil de Moisés huan quitajtoltijque Jesús ijcuín: </div>
<div class='p'>
<span class="verse" id="MT15_2">2&#160;</span>―¿Queyé momomachtijcahuan amo quitacamatij in tanahuatilme ten quitenextilíaj in huehuentzitzin den pueblojuani judíos? Porín momomachtijcahuan amo quitacamatij in tanahuatilis de que ma achtopa momajtequican huan tacuasque. </div>
<div class='p'>
<span class="verse" id="MT15_3">3&#160;</span>Huan Jesús quintajtoltij ne tayecanani ijcuín: </div>
<div class='p'>―¿Queyé namejuan amo no nanquitacamatij in tanahuatilme de Dios? Ta, sayó nanquitacamatij in tanahuatil den huehuentzitzin den pueblojuani judíos. 
<span class="verse" id="MT15_4">4&#160;</span>Huan in Tajtoltzin de Dios technahuatilía ijcuín: “Xicmohuistili motajtzin huan monantzin; porín naquen quitelchihuas itajtzin oso inantzin, yejua nojón monequi ma quimictican”. 
<span class="verse" id="MT15_5">5&#160;</span>Pero namejuan nantanahuatíaj que huelis se tagat ma quilij nitajtzin oso ninantzin ijcuín: “Amo nihuelis namechpalehuis porín nochi ten nicpía nicaxcatilij ya Dios”. 
<span class="verse" id="MT15_6">6&#160;</span>Huan nochi naquen nesi tagat ten ijcón quichihuas, yejua nojón amo monequi oc quinpalehuis nitajtzin huan ninantzin. Huan ijcón namejuan nanquisecocautocque ya in tanahuatilme de Dios huan nanquitacamatinemij sayó ten namechnextilíaj in huehuentzizin den pueblojuani judíos. 
<span class="verse" id="MT15_7">7&#160;</span>Namejuan nanixquequeptocque san de namotamachilis, ijcón queme Isaías ne huejcautanahuatijque de Dios quijcuiloj de namejuan cuac quijtojca itencopa Totajtzin Dios ijcuín: </div>
<div class='q'>
<span class="verse" id="MT15_8">8&#160;</span>Nochi nijín tagayot judíos nechmohuistilíaj sayó ica nintenxipal san; huan ninyolojuan huejca yetoc de Nejuatzin. </div>
<div class='q'>
<span class="verse" id="MT15_9">9&#160;</span>Huan nenca san nechmohuistilíaj, porín yejuan tenextilíaj in tamachtilis den taca san huan quipohuaj nijín tamachtilis queme yesquía in Tajtoltzin de Dios. </div>
<div class='p'>
<span class="verse" id="MT15_10">10&#160;</span>Huan ijcón in Jesús quinnotzac in tagayot huan quinilij ijcuín: </div>
<div class='p'>―Xicaquican huan xicajsicamatican ten namechilía: 
<span class="verse" id="MT15_11">11&#160;</span>Huan nochi ten quicuas in tagat ica iten, yejua nojón amo huelis quimajmahuas niyolo ica tajtacol. Ta, yejua itanemililis ten quisa iyolijtic in tagat, yejua ne quimajmahua ica tajtacol. </div>
<div class='p'>
<span class="verse" id="MT15_12">12&#160;</span>Ijcuacón imomachtijcahuan motoquijque campa yetoya Jesús huan quilijque ijcuín: </div>
<div class='p'>―¿Xe amo ticmati que ne fariseos quicualancacacque ten ticonijtoj? </div>
<div class='p'>
<span class="verse" id="MT15_13">13&#160;</span>Huan Jesús quinilij ijcuín: </div>
<div class='p'>―Nochi tatocme ten amo itatoc Notajtzin den ne eluiyactzinco, yejua ne Notajtzin cuijuitas nochi ica inaluayo. </div>
<div class='p'>
<span class="verse" id="MT15_14">14&#160;</span>Huan ijcón in Jesús ocsepa quinilij ijcuín: </div>
<div class='p'>―Xiquincahuacan nojón fariseos, porín yejuan ixpojpoyome. Huan no quinequij quiyecanasque in ocsequin ixpojpoyome. Huan como se ixpojpoyot quinequi quiyecanas ocsé ixpojpoyot, ijcuacón in omen sen huetzitihue tech in talcomit. </div>
<div class='p'>
<span class="verse" id="MT15_15">15&#160;</span>Ijcuacón in Pedro quilij Jesús ijcuín: </div>
<div class='p'>―Xitechyecajsicamatilti nijín nexcuitil. </div>
<div class='p'>
<span class="verse" id="MT15_16">16&#160;</span>Huan Jesús tananquilij ijcuín: </div>
<div class='p'>―¿Xe namejuan amo no nancajsicamatij nijín nexcuitil? 
<span class="verse" id="MT15_17">17&#160;</span>¿Xe namejuan amo no nancajsicamatque que nochi in tacualis ten se quicua, yejua ne pantemoa san tech se ipox san huan de ompa quisa de tonacayo? 
<span class="verse" id="MT15_18">18&#160;</span>Pero nochi in tajtolis ten quisa tech se iten, yejua ne hualehua tech se iyolo. Huan yejua nojón quimajmahua in tagat ica tajtacol. 
<span class="verse" id="MT15_19">19&#160;</span>Porín itech iyolo in tagat hualeutoc ne pitzotic tanemililis, ne temictilis, ne tesuacuililis, oso ne tagacuililis, ne tasuapapatalis oso ne tagapapatalis, ne tachtequilis, oso ne tacajcayahualis huan ne tahuijuicaltilis. 
<span class="verse" id="MT15_20">20&#160;</span>Huan nochi nijín tanemililis quimajmahuaj ica tajtacol in tagat. Huan in tagat amo momajmahuas ica tajtacol cuac quicuas tensá tacualis, masqui amo momajtequía. </div>
<div class='s'>Nican tajtoa de queniu Jesús Temaquixtijque quinojnotzac se sihuat analtecocayot huan yejua taneltoca itech Jesús Temaquixtijque </div>
<div class='r'>(Mr. 7.24‑30) </div>
<div class='p'>
<span class="verse" id="MT15_21">21&#160;</span>Huan de ompa quisac Jesús huan yajqui tech ne lugar campa pueblojme den monotza Tiro huan Sidón. 
<span class="verse" id="MT15_22">22&#160;</span>Huan ompa se sihuatzin calyetoya ne Cananea sentapal cayot de Tiro huan Sidón. Huan ne sihuatzin tzajtzitihualaya campa Jesús huan quiliaya ijcuín: </div>
<div class='p'>―Totecotzin, Tejuatzin tion Teconetzin de ne huejcau rey David. Nimitzilía, xinechonyolicneli porín nochpoch quipía iyolijtic se amocuali ejecat huan tel senca ya tajyohuijtoc axcan. </div>
<div class='p'>
<span class="verse" id="MT15_23">23&#160;</span>Pero Jesús amo teyica quinanquilij. Ijcuacón imomachtijcahuan motoquijque huan quitatatautilijque Jesús ijcuín: </div>
<div class='p'>―Xicnahuati ma yohui ya nijín sihuat porín ijcón tzajtzitihuitz huan techualtoctilía. </div>
<div class='p'>
<span class="verse" id="MT15_24">24&#160;</span>Huan Jesús quinnanquilij ijcuín: </div>
<div class='p'>―Notajtzin Dios nechualtitanic sayó para ma niquinpalehui huan ma niquinmaquixti in pueblojuan queme ichcame ten poliutocque, yejuan ten pohuij ihuan in pueblojuani de Israel. </div>
<div class='p'>
<span class="verse" id="MT15_25">25&#160;</span>Huan motoquij in sihuat huan quilij ijcuín: </div>
<div class='p'>―Totecotzin, xinechonpalehui. </div>
<div class='p'>
<span class="verse" id="MT15_26">26&#160;</span>Huan Jesús quinanquilij ijcuín: </div>
<div class='p'>―Amo cualtía ma niquincuili in tacualis den coneme judíos huan ma niquinmaca in itzcuintzitzin porín xicmati que namejuan amo nanjudíos. </div>
<div class='p'>
<span class="verse" id="MT15_27">27&#160;</span>Huan tananquilij in sihuat ijcuín: </div>
<div class='p'>―Quema catzin, masqui tejuan queme yesquía itzcuintzitzin, pero timotaololohuilíaj mesajtampa huan ticuaj nochi den tepehui, yejua ne in Tajtoltzin de Dios den quitencajcahuaj in patrones judíos. </div>
<div class='p'>
<span class="verse" id="MT15_28">28&#160;</span>Huan ijcón in Jesús tananquilij ijcuín: </div>
<div class='p'>―Tejua sihuat, semi hueyi motacuautamatilis; huan axcan ma mochihua ijcón queme tejua ticnequi. </div>
<div class='p'>Huan ijcón ne isihuapil nimantzin pajtic. </div>
<div class='s'>Nican tajtoa de queniu Jesús Temaquixtijque quinpajtij míac cocoyani </div>
<div class='p'>
<span class="verse" id="MT15_29">29&#160;</span>Huan ijcón in Jesús quisac de ne lugar de Tiro huan Sidón huan yajqui atenteno san den hueyíat de Galilea. Huan niman tejco itech se hueyi tal lomojtzin huan ompa motocotzoj. 
<span class="verse" id="MT15_30">30&#160;</span>Huan hualajque huel míac tagayot campa Jesús yetoya huan cualcuiliayaj míac tataman cocoayani ten amo huel moquetzaj ya, huan ten ixpojpoyome, huan ten amo huel tajtoayaj, huan ten macotoltijque, huan míac ocsequin ten mococoayaj. Huan quintalicoj iixpan Jesús huan Yejuatzin quinpajtij. 
<span class="verse" id="MT15_31">31&#160;</span>Ijcuacón in tagayot semi quitelmoucaitacque porín yejuan quitacque que in nontzitzin tajtoayaj ya, huan in macotoltijque motayaj que pajtijque ya, huan in coxojme huelíaj nejnemij, huan in ixpojpoyome huelíaj tachíaj ya. Ijcuacón nochi in tagayot peuque quimohuistilíaj Totajtzin Dios in Tayecanque de Israel. </div>
<div class='s'>Nican tajtoa de que Jesús Temaquixtijque quintamacac nahui mil tagayot </div>
<div class='r'>(Mr. 8.1‑10) </div>
<div class='p'>
<span class="verse" id="MT15_32">32&#160;</span>Huan Jesús quinnotzac imomachtijcahuan huan quinilij ijcuín: </div>
<div class='p'>―Niquinyolicnelía de nijín tagayot porín quichihuac ya eyi tonal nohuan yetocque, huan amo quipíaj toni cuasque. Huan amo nicnequi niquintitanis ninchan ma mayantiyacan. Porín como ijcón niquintitani, ijcuacón mayancacuetahuitihue tech in ojti. </div>
<div class='p'>
<span class="verse" id="MT15_33">33&#160;</span>Ijcuacón imomachtijcahuan quiluijque Jesús ijcuín: </div>
<div class='p'>―¿Quenín huelis ticajsisque tel míac tacualis para tiquintamacasque tel míac tagayot? Porín nican semi tayiucan huan amo aca calyetoc. </div>
<div class='p'>
<span class="verse" id="MT15_34">34&#160;</span>Pero Jesús quintajtoltij ijcuín: </div>
<div class='p'>―¿Canachi panes nanquipíaj? </div>
<div class='p'>Huan yejuan quinanquilijque: </div>
<div class='p'>―Ticpíaj chicome panes san, huan no sequin pescadojnacatzitzin. </div>
<div class='p'>
<span class="verse" id="MT15_35">35&#160;</span>Huan de ompa Jesús quinnajnahuatij in tagayot ma motalican talpan. 
<span class="verse" id="MT15_36">36&#160;</span>Huan ijcón in Jesús quicuic nojón panes ihuan in pescadojnacat huan de ompa quitasojcamachilij Totajtzin Dios. Huan quincojcotonac in panes huan quinmajmacac imomachtijcahuan. Huan yejuan quinxejxelohuilijque in tagayot. 
<span class="verse" id="MT15_37">37&#160;</span>Huan ijcón nochi in tagayot tacuajque huan ixuicque. Huan niman imomachtijcahuan de Jesús quiololojque nochi in pan cojcotol ten mocahuac huan quinpexontijque chicome chiquihuime oc. 
<span class="verse" id="MT15_38">38&#160;</span>Huan naquen tacuajque catca queme nahui mil tagayot huan amo quinpouque in sihuame nión in coneme. 
<span class="verse" id="MT15_39">39&#160;</span>Huan de ompa Jesús quinilij in tagayot ma yacan ninchan huan no niman Yejuatzin calaquic tech in barco huan ajsito campa pueblojcopaca de Magdala.  </div>
<div class='psalmlabel' id='MT16_0'> 16</div>
<div class='s'>Nican in fariseos quitajtanilíaj ya Jesús ma quinnextili se mohuiscanexcuitil de Dios </div>
<div class='r'>(Mr. 8.11‑13; Lc. 12.54‑56) </div>
<div class='p'>
<span class="verse" id="MT16_1">1&#160;</span>Huan ijcón in fariseos huan in saduceos hualajque campa Jesús yetoya huan peuque ihuan motajtoltehuíaj porín yejuan quinequíaj quitepotamisque Jesús tech tajtacol. Huan quitajtaniliayaj Jesús ma quinnextiliani se mohuiscanexcuitil den ne eluiyactzinco. 
<span class="verse" id="MT16_2">2&#160;</span>Huan Jesús quinnanquilij ijcuín: </div>
<div class='p'>―Huan cuac ne tayohuatía, ijcuacón namejuan nanquijtoaj que cualtzin tonas mosta porín nanquitaj cualtzin tachichileutoc nohuiyan desde ne ipolihuiyampa in tonal. 
<span class="verse" id="MT16_3">3&#160;</span>Huan cuac ne cualcampan, ijcuacón namejuan no nanquijtoaj que axcan amo tonas porín tamixtentoc. Huan nanixquequepme san de namotamachilis porín cuali nanquiajsicamatiltíaj quenín in tonal yesqui mosta, cox tonas oso amo, pero amo hueli nanquiajsicamatiltíaj in nexcuitilme de toni mochihuas axcan. 
<span class="verse" id="MT16_4">4&#160;</span>Nijín tagayot amo yolcualime huan nión no tacuautamatij ihuan Dios, huan tajtanij se nexcuitil de que cox melau Nejuatzin ni Teconetzin de Dios. Pero amo huelis se quinnextilis cachi oc ocséquin mohuiscanexcuitilme. Ta, sayó ne nexcuitil ten namechnextilijca ya ne huejcautanahuatijque Jonás. In nexcuitil de Jonás yejua nijín: Ijcón queme Jonás mocahuato ipoxijtic ne hueyi pescado huan ipan eyi tonal panquisac yoltoc, no ijcón Nejuatzin nimocahuatiu ne taltampa huan ipan eyi tonal nipanquisas niyoltoc. </div>
<div class='p'>Huan de ompa Jesús quincauteu in fariseos huan yajqui ocseco. </div>
<div class='s'>Nican Jesús Temaquixtijque quinmachtij in tacaquini de ne tamajmahualis de tajtacol ten cuica in tamachtilis den fariseos </div>
<div class='r'>(Mr. 8.14‑21) </div>
<div class='p'>
<span class="verse" id="MT16_5">5&#160;</span>Huan imomachtijcahuan ajsicque sentapalpa den hueyíat mar. Pero mochihuac que yejuan quelcauque de cuicasque in tacualis de yejuan. 
<span class="verse" id="MT16_6">6&#160;</span>Ica ya nojón Jesús quinilij imomachtijcahuan ijcuín: </div>
<div class='p'>―Xiquitacan huan ximoyecpiacan de ne tamajmahualis de tamachilis ten quipíaj ne fariseos huan ne saduceos. </div>
<div class='p'>
<span class="verse" id="MT16_7">7&#160;</span>Ijcuacón imomachtijcahuan monojnotzayaj se huan ocsé ijcuín: </div>
<div class='p'>―¿Queyé ijcón techilía Jesús? Achá porín amo ticualicque ten ticuasque. </div>
<div class='p'>
<span class="verse" id="MT16_8">8&#160;</span>Pero Jesús niman quinyolojixmatic ne imomachtijcahuan huan quinilij ijcuín: </div>
<div class='p'>―¿Queyé nanquijtoaj que amo nanquipíaj ten nancuasque? Mota que namejuan amo nanyectacuautamatij nohuan. 
<span class="verse" id="MT16_9">9&#160;</span>Huan namejuan amo nancajsicamatque huan nión no nanquelnamiquij de ne macuil panes ten nicxejxeloj ihuan ne macuil mil tagayot. Huan amo no nanquelnamiquij canachi chiquihuime de pan den mocahuac de que nanquiololojque. 
<span class="verse" id="MT16_10">10&#160;</span>Huan amo no nanquelnamiquij de ne chicome pantzitzin ten niquinxejxelohuij de ne nahui mil tagayot. Huan amo no nanquelnamiquij canachi chiquihuime de pan ten mocahuac de que nanquiololojque itech ne tonal. 
<span class="verse" id="MT16_11">11&#160;</span>¿Queyé amo nancajsicamatque de nijín tamachilis tenica namechnojnotztoc de ne tamajmahualis ten quipía in pan den tacualis? Ta, nicnequi que namejuan xicyecajsicamatican ne tamajmahualis de tajtacol ten quipía in tanextililis ne fariseos huan ne saduceos. </div>
<div class='p'>
<span class="verse" id="MT16_12">12&#160;</span>Huan ijcón imomachtijcahuan cajsicamatque ya que Jesús amo quinilíaj ya que ma moyecpiani den ne tacualis den tamajmahualis de pan san. Ta, Jesús quinilíaj ya que ma moyecpiacan de ne nintamachtilis den fariseos huan in saduceos. Porín nintamachtilis teyolmajmahua ica tajtacol ijcón queme in tamajmahualis den quiposonaltía in pan. </div>
<div class='s'>Nican tajtoa de queniu Pedro quiyequilij que Jesús yejua in Cristo Temaquixtijque </div>
<div class='r'>(Mr. 8.27‑30; Lc. 9.18‑21) </div>
<div class='p'>
<span class="verse" id="MT16_13">13&#160;</span>Huan ijcón in Jesús quisque ihuan imomachtijcahuan huan ajsicque tech in pueblojme ten pohuíaj Cesarea de Filipo. Huan Jesús quintajtoltij imomachtijcahuan ijcuín: </div>
<div class='p'>―¿Quenín quijtoaj in tagayot? ¿Aconi yesqui Nejuatzin ni Yectagatzin? </div>
<div class='p'>
<span class="verse" id="MT16_14">14&#160;</span>Huan yejuan tananquilijque ijcuín: </div>
<div class='p'>―Sequin tagayot quijtoayaj que Tejuatzin ti Juan Taahuijque. Huan ocsequin quijtoayaj que Tejuatzin ti Elías ne huejcautanahuatijque de Dios. Pero cachi ocsequin quinemiliayaj que achá Tejuatzin ti Jeremías, oso achá Tejuatzin se den ocsequin tanahuatiani de Dios den nemicoj ya. </div>
<div class='p'>
<span class="verse" id="MT16_15">15&#160;</span>Huan ijcón in Jesús ocsepa quintajtoltij ijcuín: </div>
<div class='p'>―Huan namejuan, ¿toni nanquixejecoaj que aconi Nejuatzin? </div>
<div class='p'>
<span class="verse" id="MT16_16">16&#160;</span>Ijcuacón Simón Pedro tananquilij ijcuín: </div>
<div class='p'>―Tejuatzin tion Cristo Temaquixtijcatzin, ti Yecteconetzin de Dios den yoltica. </div>
<div class='p'>
<span class="verse" id="MT16_17">17&#160;</span>Huan Jesús quinanquilij: </div>
<div class='p'>―Titatiochihual, tejua Simón teconeu de Jonás. Porín amo se tagat huelic mitzajsicamatiltisquía de nijín ten melau. Ta, sayó Notajtzin ten yetica nepa eluiyactzinco, Yejuatzin mitzajsicamatiltij ya. 
<span class="verse" id="MT16_18">18&#160;</span>Huan nimitzyequilía que tejua ti Pedro huan motocay quijtosnequi hueyi tet, huan mohueyitacuautamatilis tamati queme in hueyi teolol. Huan ipan nijín tacuautamatilis den tamati queme se teolol, itech nijín nictzinpehualtis notequiu. Huan niquinmaquixtis huan niquinmiactiltis notaneltocacahuan. Huan ijcón amo no huelis ne chicahualis den miquilis quinxijxicos notaneltocacahuan porín quipíasque ne yec tacuautamatilis nohuantzinco. 
<span class="verse" id="MT16_19">19&#160;</span>Huan, tejua Simón, no nimitzmacas in chicahualis queme yesquía llaves para tiquintatapohuilis in tagayot ma calaquican campa Dios momasoutoc ica ihueyichicahualis. Huan ijcón nochi ten tejua titatacahualtis nican talticpac, no ijcón motatacahualtis ne eluiyactzinco. Huan nochi ten tejua ticahuas ma mochihua nican talticpac, no ijcón ma mochihua ne eluiyactzinco. </div>
<div class='p'>
<span class="verse" id="MT16_20">20&#160;</span>Huan ijcón in Jesús quinnajnahuatij imomachtijcahuan ma amo aquen quilican que cox yejua ya in Cristo in Temaquixtijque. </div>
<div class='s'>Nican tajtoa de que Jesús Temaquixtijque quitetapohuij imomachtijcahuan que ejcotoc ya imiquilis </div>
<div class='r'>(Mr. 8.31―9.1; Lc. 9.22‑27) </div>
<div class='p'>
<span class="verse" id="MT16_21">21&#160;</span>Huan desde ne tonal ya pehuac Jesús quinyectapohuía ya imomachtijcahuan ijcuín: </div>
<div class='p'>―Semi monequía niyás tech ne pueblo de Jerusalén. Huan ompa nechtajyohuiltisque in huehuentzitzin den pueblojuani judíos huan in tayecanani tiopixcame huan in tanextiliani den tanahuatil de Moisés. </div>
<div class='p'>Huan no Jesús quinilij ijcuín: </div>
<div class='p'>―Ompa nechmictisque, pero ipan eyi tonal nipanquisas niyoltoc itzalan in ánimajme. </div>
<div class='p'>
<span class="verse" id="MT16_22">22&#160;</span>Ijcuacón in Pedro cuiyac Jesús seco huan ompa pehuac quixajua huan quiliaya ijcuín: </div>
<div class='p'>―Ma amo Dios quimonequilti ma pano mopan nijín ten tiquijtoa. </div>
<div class='p'>
<span class="verse" id="MT16_23">23&#160;</span>Ijcuacón Jesús mocuepac campa yetoyaj imomachtijcahuan huan quilij in Pedro ijcuín: </div>
<div class='p'>―Ximijcuani de nican noixpan, Pedro, porín majyá titanemilijtoc queme Satanás in amocuali, huan tinechtzajtzacuilía san. Porín tejua amo titanemilía queme Dios quimonequiltía. Ta, sayó titanemilía queme in tagayot. </div>
<div class='p'>
<span class="verse" id="MT16_24">24&#160;</span>Huan ijcón in Jesús quinilij imomachtijcahuan ijcuín: </div>
<div class='p'>―Tacán acsá quinequi nechtoctilijtiyás, ijcuacón ma quicautehua ne tanejnequilis de yejua san, huan ma quixicos in cruztzin ten cualcui tajyohuilis huan ijcón ma nechtacamatiu huan nechtoctilijtiu. 
<span class="verse" id="MT16_25">25&#160;</span>Huan nochi neques ten quinequij moyecpialtisque huan quimaquixtisque yejuan san mismo ninnemilis, yejuan nojónques nochi quipolosque ninnemilis. Huan nochi neques ten quipolosque ninnemilis por nejua huan por in cuali Tajtoltzin de ne temaquixtilis, yejuan nojonques cajsisque ninnemilis huan no ne nemaquixtilis. 
<span class="verse" id="MT16_26">26&#160;</span>¿Pero toni quihueyipías in tagat como moaxcatilis nochi in senmanahuac huan niman quipolos inemilis? ¿Pero canachi taxtahuil huelis quitemacas oc in tagat ica por niyolo cuac yejua cajsicamatis que quipoloj ya ninemilis? 
<span class="verse" id="MT16_27">27&#160;</span>Huan Nejuatzin ni Yectagatzin nihualas ica in huelilis de Notajtzin ihuan in ángeles ne tequitini de Notajtzin. Ijcuacón Notajtzin Dios quintaxtahuis cada se tagat ijcón queme cada se tagat motequitiltij. 
<span class="verse" id="MT16_28">28&#160;</span>Huan no de yec melau ten namechilía que senme de namejuan de nican nanyetocque, amo nanmiquisque como amo achtopa nanquitasque que Nejuatzin nihualas ya ni Yectagatzin, huan niquinyecanas notaneltocacahuan ica nochi ichicahualis huan ihuelilis de Totajtzin Dios.  </div>
<div class='psalmlabel' id='MT17_0'> 17</div>
<div class='s'>Nican tajtoa de que Jesús Temaquixtijque nocta mopapatac quenín tamatic inixpan imomachtijcahuan </div>
<div class='r'>(Mr. 9.2‑13; Lc. 9.28‑36) </div>
<div class='p'>
<span class="verse" id="MT17_1">1&#160;</span>Huan satepan de chicuasen tonal Jesús quinuiyac Pedro huan in Jacobo huan iicniu Juan huan yajque tejcotoj ninseltij seco tech se tepet campa huejcapan. 
<span class="verse" id="MT17_2">2&#160;</span>Huan ompa ninixpan pehuac Jesús mopapataya quenín tamatic. Huan iixco nesía cualtzin petani ijcón queme in tonaltzin. Huan ne nitilmajtzin pehuac pepetacaya porín yec istac queme in tanex. 
<span class="verse" id="MT17_3">3&#160;</span>Huan monextijque Elías ihuan in Moisés, yejuan nojonques huejcautanahuatiani de Dios, huan yejuan peuque monojnotzayaj ihuan in Jesús. 
<span class="verse" id="MT17_4">4&#160;</span>Ijcuacón in Pedro quilij in Jesús ijcuín: </div>
<div class='p'>―Totecotzin, semi cualtzin para tejuan que nican tiyetocque. Tajcón ticonmonequiltisquía ma ticchijchihuacan eyi xajcaltzitzin, se para Tejuatzin, in ocsé para in Moisés huan in ocsé para Elías. </div>
<div class='p'>
<span class="verse" id="MT17_5">5&#160;</span>Pero cuac in Pedro quinojnotztoya oc, ijcuacón quinquemiloco se mixti de semi cualtzin pepetaca. Huan mixtzalan mocaquic se tajtolis huan quijtoaya ijcuín: </div>
<div class='p'>―Yejuatzin nijín Notasojtzin Conetzin. Ica por Yejuatzin semi niyolpactoc; xicaquilican ca cuali Yejuatzin. </div>
<div class='p'>
<span class="verse" id="MT17_6">6&#160;</span>Huan cuac quicacque ya nijín imomachtijcahuan, ijcuacón motapachojque hasta moixtalitoj tech in tal porín semi moyolmoutiayaj. 
<span class="verse" id="MT17_7">7&#160;</span>Huan ijcón in Jesús motoquij campa imomachtijcahuan huan quinolinij huan quinilij ijcuín: </div>
<div class='p'>―Ximoquetzacan huan amo ximoyolmoutican. </div>
<div class='p'>
<span class="verse" id="MT17_8">8&#160;</span>Huan cuac yejuan moixajacque huan ixnenenque, ijcuacón yejuan amo aquen quitacque oc. Ta, sayó in Jesús. 
<span class="verse" id="MT17_9">9&#160;</span>Huan cuac temotiyayaj ya tech ne tepet, ijcuacón Jesús quinnajnahuatij ijcuín: </div>
<div class='p'>―Axcan amo aquen xictapohuican de nanquitacque. Ta, xicchiacan hasta ne tonal cuac Nejuatzin ni Yectagatzin nipanquisas ya niyoltoc itzalan in ánimajme. </div>
<div class='p'>
<span class="verse" id="MT17_10">10&#160;</span>Huan ijcón in Jesús imomachtijcahuan quitajtoltijque ijcuín: </div>
<div class='p'>―Nojón tanextiliani den tanahuatil de Moisés, ¿queyé yejuan quijtoaj que Elías quipía que hualas achtopa ya que hualas in Cristo Temaquixtijque? </div>
<div class='p'>
<span class="verse" id="MT17_11">11&#160;</span>Pero Jesús quinnanquilij ijcuín: </div>
<div class='p'>―Yec melau, achtopa ya que Nejuatzin nihualasquía, hualajca ya ne Elías huan tayejyectalij ya nochi para Nejuatzin. 
<span class="verse" id="MT17_12">12&#160;</span>Huan Nejuatzin namechyequilía que hualajca ya ne Elías, huan in tanextiliani amo quixmatque. Ta, quichihuilijque queme yejuan in tayecanani tanextiliani quinecque huan cuelitacque. Huan ijcón no nicpanos Nejuatzin ni Yectagatzin; nechchihuilisque queme yejuan cuelitasque. </div>
<div class='p'>
<span class="verse" id="MT17_13">13&#160;</span>Huan ijcón in imomachtijcahuan den Jesús quiyecajsicamatiltiayaj ya que Jesús quinnojnotzaya de ne nemilis de Juan Taahuijque. Huan ne Juan yejua ya in Elías ten quipía de que hualasquía. </div>
<div class='s'>Nican tajtoa de queniu Jesús Temaquixtijque quipajtij se telpoch ten quipiaya iyolijtic se amocuali ejecat </div>
<div class='r'>(Mr. 9.14‑29; Lc. 9.37‑43) </div>
<div class='p'>
<span class="verse" id="MT17_14">14&#160;</span>Huan cuac Jesús huan imomachtijcahuan ajsicque campa yetoyaj míac tagayot, ijcuacón motoquij campa Jesús yetoya se tagat huan motancuaquetzac iixpan Jesús huan quilij ijcuín: </div>
<div class='p'>
<span class="verse" id="MT17_15">15&#160;</span>―Totecotzin, xiconyolicneli nooquichpil porín quimaca se cocolis de nijín yolpolihuilis huan semi tel hueyi tajyohuía. Porín miacpa ya huetzi huan moticotalía huan no miacpa ya moapisahuía ya. 
<span class="verse" id="MT17_16">16&#160;</span>Huan niquinualcuilijca ya momomachtijcahuan huan amo huelic quipajtijque. </div>
<div class='p'>
<span class="verse" id="MT17_17">17&#160;</span>Ijcuacón in Jesús quinanquilij ijcuín: </div>
<div class='p'>―Namejuan sayó nantacaquini, semi amo nanyectaneltocaj huan amo nanyolcualime. ¿Canachi tonalme quipía de que niyetos oc namohuan? ¿Canachi tonalme oc huelis nitaxicos como amo nanyectacuautamatij nohuan? Xinechonualcuilican nican in oquichpil ten mococoa. </div>
<div class='p'>
<span class="verse" id="MT17_18">18&#160;</span>Huan ijcón in Jesús quichicaucanahuatij in amocuali ejecat. Ijcuacón niman calanquisac in amocuali ejecat itech ne oquichpil den yetoya iyolijtic. Huan ijcón niman moyoltalij ne oquichpil. 
<span class="verse" id="MT17_19">19&#160;</span>Huan ijcón niman motoquijque imomachtijcahuan campa Jesús huan quinojnotzque ocsecan huan quitajtoltijque ijcuín: </div>
<div class='p'>―¿Queyé amo tihuelque ticalanquixtilijque ne telpoch in amocuali ejecat? </div>
<div class='p'>
<span class="verse" id="MT17_20">20&#160;</span>Huan Jesús quinilij ijcuín: </div>
<div class='p'>―Amo nanhuelque porín nanquipíaj semi tepitzin san namotacuautamatilis. Huan de yec melau ten namechilía que como nanquipiasquíaj namotacuautamatilis ma quinehuiliani tzictzin queme se mostazajtet, ijcón cuali huelis nanquilisque nijín tepelomo de que ma ximijcuani de nican huan xiyó ocsecan. Huan ijcón in tepelomo mijcuanisquía. Huan para namejuan amo teyi ongac ohui como melau nanyectacuautamatij nohuan. 
<span class="verse" id="MT17_21">21&#160;</span>Huan nijín taman den amocuali ejecat ohui para se quicalanquixtis. Pero huelis se quicalanquixtis sayó ica ne tatatautilis ihuan Dios huan ica ne sahualis. </div>
<div class='s'>Nican Jesús Temaquixtijque quinnejmachtij imomachtijcahuan ica ojpa que ejcotoc ya imiquilis </div>
<div class='r'>(Mr. 9.30‑32; Lc. 9.43‑45) </div>
<div class='p'>
<span class="verse" id="MT17_22">22&#160;</span>Huan cuac Jesús sen nemía ihuan imomachtijcahuan tech ne pueblojcopaca de Galilea, ijcuacón Jesús quinilij ijcuín: </div>
<div class='p'>―Nejuatzin ya ni Yectagatzin huan nechtemactisque imaco in tagayot, 
<span class="verse" id="MT17_23">23&#160;</span>huan nechmictisque, huan ipan eyi tonal ocsepa nipanquisas niyoltoc itzalan in ánimajme. </div>
<div class='p'>Huan cuac imomachtijcahuan quicacque nochi nijín, ijcuacón semi motayocoltijque. </div>
<div class='s'>Nican tajtoa de queniu Jesús Temaquixtijque quixtahuac in impuesto tomin nechicolis para in tiopan de judíos </div>
<div class='p'>
<span class="verse" id="MT17_24">24&#160;</span>Huan Jesús ihuan imomachtijcahuan ajsicque tech ne pueblo Capernaum, huan in tanechicoani para in tiopan de judíos motoquijque campa in Pedro huan quilijque ijcuín: </div>
<div class='p'>―¿Xe amo taxtahuas namotamachtijcau de ne taxtahuil para in tiopan de judíos? </div>
<div class='p'>
<span class="verse" id="MT17_25">25&#160;</span>Ijcuacón in Pedro tananquilij ijcuín: </div>
<div class='p'>―Quema. </div>
<div class='p'>Huan cuac in Pedro calaquito calijtic, ijcuacón in Jesús achto quinojnotzac huan quilij ijcuín: </div>
<div class='p'>―¿Toni tiquixejecoa, Simón? In huejueyi chihuanime de nican talticpac, ¿cox tatopaluijtinenque den nichancahuan oso den ninpueblojcahuan san? </div>
<div class='p'>
<span class="verse" id="MT17_26">26&#160;</span>Ijcuacón in Pedro tananquilij ijcuín: </div>
<div class='p'>―Ne ten in pueblojcahuan quintopaluitinemij. </div>
<div class='p'>Huan Jesús quilij ijcuín: </div>
<div class='p'>―Inchancahuan amo monequi ma motaxtahuilican. 
<span class="verse" id="MT17_27">27&#160;</span>Pero para ma amo tiquinyolcuejmolocan in tayecanani, xiyó tech ne hueyíat den mar huan xicatamota ne teposmaxal tenica quinquitzquíaj in pescados. Huan ne ten achtopa pescado tiquitzquis, ompa ticaxilis iteno ne pescado se tomin ten cualtías ica titaxtahuasque in taxtahuil ten monequi para Nejuatzin huan para tejua. Huan cuac ticajsis ya, ijcuacón niman xiquinuiquili in tomin huan xiquintaxtahuiliti.  </div>
<div class='psalmlabel' id='MT18_0'> 18</div>
<div class='s'>Nican tajtoa de queniu Jesús Temaquixtijque quinmachtij in tacaquini de aconi yesqui in cachi hueyi tayecanque </div>
<div class='r'>(Mr. 9.33‑37; Lc. 9.46‑48) </div>
<div class='p'>
<span class="verse" id="MT18_1">1&#160;</span>Huan tech ne tonalme imomachtijcahuan motoquijque campa Jesús yetoya huan quitajtoltijque ijcuín: </div>
<div class='p'>―¿Aconi in cachi hueyi chiuque como Dios techyolyecana toyolijtic ica ihueyichicahualis? </div>
<div class='p'>
<span class="verse" id="MT18_2">2&#160;</span>Ijcuacón Jesús quinotzac se conetzin huan quitalij inixpan imomachtijcahuan. 
<span class="verse" id="MT18_3">3&#160;</span>Huan Jesús quinilij ijcuín: </div>
<div class='p'>―De yec melau ten namechilía de que namejuan como amo nanmocuepaj queme senme de nijín coneme, ijcuacón amo huelis nancalaquisque campa Dios quinyolyecana itaneltocacahuan ica ihueyichicahualis. Ta, monequi ximochihuacan nanyectacuautamatcataca queme nijín conet ten tacuautamati sayó ihuan nitajtzin. 
<span class="verse" id="MT18_4">4&#160;</span>Huan nochi naquen moicnotalis huan mosejsentalis san ijcón queme nijín conet ten nonahuactzinco tacuautamati, ijcuacón yejua ne yesqui in cachi hueyi campa Dios momasoutoc ica ihueyichicahualis. 
<span class="verse" id="MT18_5">5&#160;</span>Huan como namejuan nancajsicamatij huan nanquiselisque ica in huelilis de notocaytzin se de yancuic notaneltocacau, no ijcón Nejuatzin nannechselíaj, porín nancajsicamatque ya nohuelilis. </div>
<div class='s'>Nican tajtoa de queniu Jesús Temaquixtijque quinmachtij de se tagat ten quitepotamía ocsé tagat tech in tajtacol </div>
<div class='r'>(Mr. 9.42‑48; Lc. 17.1‑2) </div>
<div class='p'>
<span class="verse" id="MT18_6">6&#160;</span>Huan Jesús quinmachtij imomachtijcahuan ijcuín </div>
<div class='p'>―Huan tacán acsame quitepotamíaj tech in tajtacol se de nijín conetzin ten notech tacuautamati, ijcuacón cachi cuali para yejuan ne naquen tetepotamíaj ma se quinquechpilohuili se hueyi tet huan ma se quinatamota tech in hueyíat de mar campa cachi huejcatan, de nojón tet ten in tapial quitilantinemi campa molino cuac quicuechojtoc in trigo. 
<span class="verse" id="MT18_7">7&#160;</span>Semi teicneltijque ne talticpacuani cuac yejuan quintepotamíaj notaneltocacahuan ica in tajtacol. Huan nachipa oncas tataman ohuijcayome tenica se motepotamis tech in tajtacol. Pero semi teicneltijque nijinques talticpacuani cuac yejuan quintepotamijtinemij notaneltocacahuan tech in tajtacol nemilis. 
<span class="verse" id="MT18_8">8&#160;</span>Huan tacán momay oso mometz mitztepotamía tech in tajtacol, ijcuacón xicotona huan xictamota huejca. Porín cachi cuali ticalaquis timacotoltic oso timetzcotoltic tech in yec nemilis campa Dios quinyolyecana itaneltocacahuan ica ihueyichicahualis. Porín como amo ticotonas momay oso mometz ten mitztepotamía tech in tajtacol, ijcuacón mitztamotasque tech in mictan campa ne hueyi tatzacuiltiloyan, campa in tit amo queman sehuis. 
<span class="verse" id="MT18_9">9&#160;</span>Huan tacán no in moixtololo mitztepotamía tech in tajtacol, ijcuacón xiquixti huan xictamota huejca. Porín cachi cuali para tejua ticalaquis tech in yec nemilis ica se moixtololo san huan que ticpías omen moixtololuan huan ica por nojón mitztamotasque tech in mictan campa ne tatzacuiltilis huan campa ne tit amo queman sehuis. </div>
<div class='s'>Nican Jesús Temaquixtijque quitalij se nexcuitil de se ichcatzin ten ixpoliutoya, huan quinejnehuilía nitaneltocacahuan queme ne ichcatzitzin </div>
<div class='r'>(Lc. 15.3‑7) </div>
<div class='p'>
<span class="verse" id="MT18_10">10&#160;</span>Huan Jesús quinmachtij imomachtijcahuan ijcuín: </div>
<div class='p'>―Huan amo no xiquinixtopehuacan nión senme de nijín noconetzitzin ten nohuan pohuij. Huan no namechilía que nepa eluiyactzinco in ángeles taquehualme de Totajtzin Dios yetocque nepa ixpantzinco Yejuatzin huan quinyecpixtocque nijín conetzitzin ne ten nohuan taneltocatocque. 
<span class="verse" id="MT18_11">11&#160;</span>Huan Nejuatzin ni Yectagatzin nihuala para niquinmaquixtis naquen ixpoluitocque tech in tajtacol nemilis. </div>
<div class='p'>
<span class="verse" id="MT18_12">12&#160;</span>Huan no Jesús quinmachtij imomachtijcahuan ica nijín nexcuitil ijcuín: </div>
<div class='p'>―¿Toni nanquixejecoa de nijín nexcuitil? Se tagat quipiaya macuilpoal ichcame huan senme de ne poliu. ¿Cox amo in tapixque quincahua ne cuouta in ocsequin nahuipoal huan caxtolo nahui ichcame huan yohui quitemoti in ichcatzin ten polihuic ya? Pues quema. 
<span class="verse" id="MT18_13">13&#160;</span>Huan tacán hueli cajsis in ichcat ten polihuic, ijcuacón de yec melau ten namechilía que ne tapixque cachi moyolpactía porín cajsic in ichcatzin ten poliuca ya huan que ne nahuipoal huan caxtolonnahui ten amo poliucaj. 
<span class="verse" id="MT18_14">14&#160;</span>Huan ijcón queme ne tapixque quinequi ma ajsitinemican niichcahuan, no ijcón in Tohueyitajtzin Dios ten yetica ne eluiyactzinco amo no quimonequiltía de que ma xiixpolihuican senme de namejuan ten nanpohuij ihuantzinco. </div>
<div class='s'>Nican Jesús Temaquixtijque quinmachtij in tacaquini den monequi se quitapojpoluis se icniu </div>
<div class='r'>(Lc. 17.3) </div>
<div class='p'>
<span class="verse" id="MT18_15">15&#160;</span>Huan Jesús quinilij imomachtijcahuan ijcuín: </div>
<div class='p'>―Huan tacán se mocniu mitzchihuilía tensá ten amo cuali, ijcuacón nimantzin xiyó xicnojnotzati huan xicajsicamatiltiti moselti. Huan como mitzcaquilía ten tiquiluiti ne mocniu, ijcón yejua quiselía ne maquixtilis. 
<span class="verse" id="MT18_16">16&#160;</span>Huan como amo mitzcaquilía ten tiquiluiti, ijcuacón tejua xiquinnotza se ome eyi taca taneltocani ma yacan namohuan para que ijcón ixnesican que melau tictapojpoluij ya ne mocnitzin. 
<span class="verse" id="MT18_17">17&#160;</span>Huan tacán nión no mocniu mitzcaquilía ten tiquiluiti ihuan ne testigos, ijcuacón xiquinilui nochi ne tocnihuan den mosentilíaj tech in tiopan. Huan tacán nión no ijcón in mocniu quincaquilía in tocnihuan, ijcuacón xicpohuacan ne mocniu queme se analtecacoyot naquen amo pohui ihuan Dios. 
<span class="verse" id="MT18_18">18&#160;</span>De yec melau ten namechilía que nochi ten namejuan nantatacahualtiani de que ma amo quichihuacan in taneltocani nican talticpac, no ijcón motatacahualtis ya nepa eluiyactzinco. Huan nochi ten namejuan nanquicahuaj ma quichihuacan in taneltocani nican talticpac, no ijcón mochihuas ne eluiyactzinco. 
<span class="verse" id="MT18_19">19&#160;</span>Huan no ijcón namechilía que como omen de namejuan nanmoyecyolmaxitíaj huan nanmoyectencahuaj de que nanquitajtanilisque ica ne tatatautilis ihuan Dios, ijcuacón in Totajtzin Dios ten yetica nepa eluiyactzinco namechnanquilis huan quichihuas ne ten nancontajtanilijque. 
<span class="verse" id="MT18_20">20&#160;</span>Huan no namechilía de que campa mosentilisque se ome eyi den notaneltocacahuan ica in chicahualis de notocaytzin, ompa Nejuatzin niyetos tatajcoyan de yejuan. </div>
<div class='p'>
<span class="verse" id="MT18_21">21&#160;</span>Ijcuacón in Pedro yajqui huan quitajtoltij Jesús ijcuín: </div>
<div class='p'>―Notecotzin, ¿canachpa huelis nictapojpoluis nocnitzin cuac tensá nechchihuilis ten amo cuali? ¿Xe monequi nictapojpoluis chicojpa? </div>
<div class='p'>
<span class="verse" id="MT18_22">22&#160;</span>Ijcuacón in Jesús quinanquilij ijcuín: </div>
<div class='p'>―Nimitzilía amo sayó chicojpa xictapojpolui. Ta, xictapojpolui miacpa, huan amo xicpohua canachpa tictapojpoluis mocniu. </div>
<div class='s'>Nican Jesús Temaquixtijque quitalij se nexcuitil den se tagat ten amo quinequía quitapojpoluis iicniu </div>
<div class='p'>
<span class="verse" id="MT18_23">23&#160;</span>Huan ijcón in Jesús quinnojnotzac imomachtijcahuan ica se nexcuitil ijcuín: </div>
<div class='p'>―Nicnejnehuililtía se hueyichiuque rey queme ichicahualis de Dios cuac Yejuatzin momasoutoc ica ihueyi chicahualis se iyolijtic. Huan ne rey quinequi quimatis canachi quitahuiquilíaj cada senme de nitaquehualuan. 
<span class="verse" id="MT18_24">24&#160;</span>Huan cuac ne hueyi chiuque pehuac quichihuac ya cuenta, ijcuacón cualcuilijque se taquehual ne ten quitahuiquiliaya míac millones de tomin. 
<span class="verse" id="MT18_25">25&#160;</span>Huan nijín taquehual amo huelía motaxtahuilis. Ica ya nojón in hueyi chiuque tanahuatij ya que ma quinamacacan in taquehual ihuan nisihuau huan nipiluan huan nochi ten niaxca, para ma ijcón motaxtahuiliani nochi ten quitahuiquiliaya. 
<span class="verse" id="MT18_26">26&#160;</span>Pero ne taquehual motoquij huan motancuaquetzac iixpan ne hueyi chiuque huan quitatautij ijcuín: “Notecotzin xinechonyolicneli huan xinechonchía oc huan ijcón huelis nimitzontaxtahuilis nochi ten nimitzontahuiquilía”. 
<span class="verse" id="MT18_27">27&#160;</span>Huan ijcón in patrón de ne taquehual quiyolicnelij huan quitapojpoluij de nitahuicalis huan de ompa quicahuac ma yohui. 
<span class="verse" id="MT18_28">28&#160;</span>Huan cuac yequin calanquistiaya ya de nichan ipatrón, ijcuacón ne taquehual moitac ihuan se itaquehualicniu ten no quitahuiquiliaya sequi tomin san, amó míac. Pero yejua nimantzin quiquechquitzquij ne itaquehualicniu huan pehuac quiquechpajpatzca huan quiliaya ijcuín: “Nechtaxtahuilía axcan ten tinechtahuiquilía”. 
<span class="verse" id="MT18_29">29&#160;</span>Ijcuacón ne itaquehualicniu motancuaquetzac iixpan huan quitatautiayaj ijcuín: “Xinechonchía oc se ome eyi tonal oc huan ijcón nimitzonixtahuilis nochi ten nimitzontahuiquilía”. 
<span class="verse" id="MT18_30">30&#160;</span>Huan ijcón ne taquehual amo quinequic quichías. Ta, cuiyac quitzacuato tech in cárcel para ma quitaxtahuiliani nochi ten quitahuiquiliaya. 
<span class="verse" id="MT18_31">31&#160;</span>Huan in ocsequi taquehualme cuac quicacque que ijcón mochihuac, ijcuacón yejuan semi quintelyolcocoj huan yajque quitapohuitoj in ne hueyi chiuque nochi ten mochihuac. 
<span class="verse" id="MT18_32">32&#160;</span>Ijcuacón in ne hueyi chiuque tanahuatij ma quicuitij in taquehual huan quilij ijcuín: “Tejua taquehual, semi amo tiyolcuali. Nejua nimitztapojpoluij de motahuicalis porín tejua tinechontajtanilij de que ma nimitztapojpolui. 
<span class="verse" id="MT18_33">33&#160;</span>Huan tejua no ijcón monequía xicchihuani de que xicyolicneliani ne motaquehualicniu ijcón queme nejuatzin nimitzyolicnelij”. 
<span class="verse" id="MT18_34">34&#160;</span>Huan ijcón in patrón semi yolcualanic huan tanahuatij ma quitzacuatij tech ne cárcel huan ma amo quisasquía hasta cuac nochi quitamitaxtahuilisquía ya ten quitahuiquilía ya. </div>
<div class='p'>
<span class="verse" id="MT18_35">35&#160;</span>Huan Jesús quinilij ijcuín: </div>
<div class='p'>―No ijcón in Tohueyitajtzin Dios ten yetica nepa eluiyactzinco namechchihuilis cada senme de namejuan, como amo nanquintapojpoluisque namocnihuan ica nochi namoyolojuan nochi ne ten namechtahuiquilíaj.  </div>
<div class='psalmlabel' id='MT19_0'> 19</div>
<div class='s'>Nican Jesús Temaquixtijque quinyecajsicamatiltij in tacaquini de ne sihuacacahualis huan de ne tagacacahualis </div>
<div class='r'>(Mr. 10.1‑12; Lc. 16.18) </div>
<div class='p'>
<span class="verse" id="MT19_1">1&#160;</span>Huan mochihuac que cuac Jesús quintaminextilij ya nijín tajtolme, ijcuacón quisac de Galilea huan yajqui ne analcopaca de Judea huan ajsito ne iquisayampa in tonal campa in hueyíat de Jordán. 
<span class="verse" id="MT19_2">2&#160;</span>Huan míac tagayot quitoctiliayaj Jesús huan Yejuatzin quinpajtiaya míac ten cocoxcayetoyaj ica ten míac tataman cocolis. 
<span class="verse" id="MT19_3">3&#160;</span>Huan ijcón sequin fariseos motoquijque para quiejecosque nitanemilil de Jesús huan quitajtanilijque ijcuín: </div>
<div class='p'>―¿Cox quitecahuilía in tanahuatil de Moisés de que se tagat ma mosihuacahua tenica tenesi ohuijcayot? </div>
<div class='p'>
<span class="verse" id="MT19_4">4&#160;</span>Huan Jesús tananquilij ijcuín: </div>
<div class='p'>―¿Xe amo queman nanquileerojtinemij tech in Tajcuilolamatzin de Dios de que Totajtzin Dios quichihuac in ome taman cuac ne tatzinpehuac nochi? Ijcuac Yejuatzin quichihuac in tagat huan in sihuat. </div>
<div class='p'>
<span class="verse" id="MT19_5">5&#160;</span>Huan Jesús no quinilij ijcuín: </div>
<div class='p'>―Ica ya nojón in tagat ma quincahua itatajtzin huan inanajtzin huan ma mosentali ihuan isihuau. Huan in ome mocahuas sansé san. 
<span class="verse" id="MT19_6">6&#160;</span>Huan ijcón amo omen oc yesque. Ta, sayó se. Ica ya nojón in tagat huan in sihuat ten Dios quinsentalis namicuani ya, yejuan nojonques ma amo se tagat quinxexelos oc. </div>
<div class='p'>
<span class="verse" id="MT19_7">7&#160;</span>Ijcuacón in fariseos quitajtoltijque Jesús ijcuín: </div>
<div class='p'>―¿Queyé in Moisés quitecahuilij ma se quimacas se isihuau se tajcuilolamat campa ixnesis de que mocacauque ya? </div>
<div class='p'>
<span class="verse" id="MT19_8">8&#160;</span>Pero in Jesús quinnanquilij ijcuín: </div>
<div class='p'>―Moisés namechmacac ne tanahuatil de ne sihuacacahualis porín namejuan nanyolpipicticque de namotamachilis huan amo quinecque quitacamatisque Dios. Pero melau cuac Yejuatzin quichijchihuac in talticpac huan in eluiyac, ijcuacón amo ijcón catca. 
<span class="verse" id="MT19_9">9&#160;</span>Ne tagat motajtacolmacas cuac yejua quinemilis de que quicahuas isihuau masqui yejua ne isihuau amo motajtacolmaca ihuan ocsé tagat. Huan ne tagat ten quicahuas nisihuau huan monamictis ihuan ocsé sihuat, yejua ne motajtacolmacas. Huan no ijcón como huitza ocsé tagat huan monamictis ihuan ne tesihuau, no ijcón yejua motajtacolmacas ya porín ne tesihuau poutoc oc ihuan ne itayecancayoquich. </div>
<div class='p'>
<span class="verse" id="MT19_10">10&#160;</span>Huan Jesús imomachtijcahuan quilijque ijcuín: </div>
<div class='p'>―Huan tacán ijcón mochihua de que in tagat amo huelis quicahuas isihuau, ijcuacón cachi cuali ma amo monamictiani. </div>
<div class='p'>
<span class="verse" id="MT19_11">11&#160;</span>Huan ijcón in Jesús ocsepa quinilij ijcuín: </div>
<div class='p'>―Amo nochin huelis quitacamatisque nijín tanextililis. Ta, sayó yejuan ne naquen Dios quinajsicamatiltis ya. 
<span class="verse" id="MT19_12">12&#160;</span>Ongac tataman tamachilisme para ma amo se monamictis. Sequin taca amo hueli monamictíaj porín mococoaj desde cuac yolic huan ijcón amo huelis tascaltisque. Huan ocsequin taca amo hueli monamictíaj, porín acsame quintahuelitaj ya huan quincococojque; ica ya nojón amo huelis tascaltisque. Huan ocsequi taca amo hueli monamictíaj porín quinequij motequitilisque itech in tanahuatil de que Dios momasoutoc ica ihueyichicahualis iyolijtic itaneltocacahuan. Huan nochi naquen huelis quitacamatis nijín tanextililis, ma quiseli huan ma quitacamatiyás. </div>
<div class='s'>Nican tajtoa de queniu Jesús Temaquixtijque quintiochihuac in coneme </div>
<div class='r'>(Mr. 10.13‑16; Lc. 18.15‑17) </div>
<div class='p'>
<span class="verse" id="MT19_13">13&#160;</span>Huan ijcón cualcuilijque sequin coneme para ma Jesús quintiochihua huan para ma quincuamajpacho huan para ma motatatautili ica por yejuan. Huan imomachtijcahuan de Jesús peuque quintacahualtiayaj ne naquen quinualcuiliayaj ninconehuan. 
<span class="verse" id="MT19_14">14&#160;</span>Huan Jesús quinilij ocsepa ijcuín: </div>
<div class='p'>―Xiquincahuacan in coneme ma hualacan nohuan huan amo xiquintacahualtican. Porín in coneme queme nijín, yejuan tacuautamatij notechcacopaca. Huan no namechilía que nochi naquen motemacas nohuan ma niquinyolyecana, ijcón queme ne coneme, yejuan nojonques Dios quinyolyecantiyás ica ihueyichicahualis. </div>
<div class='p'>
<span class="verse" id="MT19_15">15&#160;</span>Huan cuac quincuamajpachoj ya nijín coneme, ijcuacón in Jesús yajqui huan quisac tech ne lugar. </div>
<div class='s'>Nican tajtoa de queniu Jesús Temaquixtijque quinojnotzac se telpocat rico </div>
<div class='r'>(Mr. 10.17‑31; Lc. 18.18‑30) </div>
<div class='p'>
<span class="verse" id="MT19_16">16&#160;</span>Huan ijcón huala se tagat campa Jesús yetoya huan quitajtoltij ijcuín: </div>
<div class='p'>―Tejuatzin, tioncuali tiontamachtijque, ¿toni cuali chihualis monequi nicchihuas para nicpías ne yec nemilis nachipa? </div>
<div class='p'>
<span class="verse" id="MT19_17">17&#160;</span>Ijcuacón in Jesús quinanquilij ijcuín: </div>
<div class='p'>―¿Queyé tinechnojnotza de nicuali? Porín amo aca ocsé oc yolcuali. Ta, sayó se aquen yolcuali huan Yejuatzin ya ne in Totajtzin Dios. Huan tacán ticnequi ticalaquis tech in yec nemilis, ijcuacón monequi xictacamati in tanahuatilme de Dios. </div>
<div class='p'>
<span class="verse" id="MT19_18">18&#160;</span>Ijcuacón in tagat quitajtoltij ijcuín: </div>
<div class='p'>―¿Catiyejua in tanahuatilme monequi ma niquintacamati? </div>
<div class='p'>Huan Jesús quinanquilij ijcuín: </div>
<div class='p'>―Amo xitemicti, amo xisihuapapatatinemi, amo xitachtequi, amo xixolopijti ihuan ocsequin. 
<span class="verse" id="MT19_19">19&#160;</span>Huan xicmohuiscapohua motajtzin huan monantzin; huan xictasojta mocniu ijcón queme tejua timotasojta. </div>
<div class='p'>
<span class="verse" id="MT19_20">20&#160;</span>Huan in telpocat tananquilij ijcuín: </div>
<div class='p'>―Nochi nijín nicchiutihuitz ya desde cuac nipili oc nicatca. ¿Huan toni oc nechpoloa oc? </div>
<div class='p'>
<span class="verse" id="MT19_21">21&#160;</span>Huan Jesús quilij: </div>
<div class='p'>―Como ticnequi tiyecchipaucanemis, ijcuacón xiyó xicnamacati nochi ten moaxca huan xiquinxejxeluili in taca ten amo teyi quipíaj ten cuasque. Huan ijcón ticpías in hueyi paquilis huan yec yetolis nepa eluiyactzinco. Huan xihuiqui nohuan huan xinechtoctiliqui huan xinechtacamatiyás. </div>
<div class='p'>
<span class="verse" id="MT19_22">22&#160;</span>Huan cuac ijcón quicayic in telpocat de nijín tajtolme, ijcuacón mocuepteu huan yajqui moyolcocojtiyáj porín quipiaya míac ten niaxca. </div>
<div class='p'>
<span class="verse" id="MT19_23">23&#160;</span>Ijcuacón Jesús quinilij imomachtijcahuan ijcuín: </div>
<div class='p'>―De yec melau de namechilía de que semi ohui para se rico ma motemactiyás inahuactzinco Dios para que Yejuatzin quiyolyecantiyás ica ihueyichicahualis. 
<span class="verse" id="MT19_24">24&#160;</span>Huan ocsepa namechilía de que amo huelis nalpanos se hueyi tapial ten monotza camello campa coyoctic in acoxaj. Pues amo no huelis motemactiyás in tagat rico inahuactzinco Dios para que Yejuatzin quiyolyecantiyás ica ihueyichicahualis, como yejua tacuautamatinemi itech niricoyo. </div>
<div class='p'>
<span class="verse" id="MT19_25">25&#160;</span>Huan cuac imomachtijcahuan quicacque ijcón, ijcuacón yejuan semi quimoucacacque huan motajtoltiayaj yejuan san se huan ocsé ijcuín: </div>
<div class='p'>―¿Aconi, pues, huelis maquisas de nitajtacoluan ijcón? </div>
<div class='p'>
<span class="verse" id="MT19_26">26&#160;</span>Ijcuacón in Jesús quinsenitac huan quinilij ijcuín: </div>
<div class='p'>―In taca amo huelis momaquixtisque de nitajtacoluan, como amo yec tacuautamatij ihuan Dios; porín xicmatican de que sayó Dios huelis nochi quichihuas nijín. </div>
<div class='p'>
<span class="verse" id="MT19_27">27&#160;</span>Huan ijcón in Pedro tananquilij ijcuín: </div>
<div class='p'>―Xiconita, tejuatzin, tejuan ticauque ya nochi ten ticpiayaj huan timitztoctilíaj axcan para timitztacayasque. ¿Huan toni tejuan ticselisque? </div>
<div class='p'>
<span class="verse" id="MT19_28">28&#160;</span>Huan Jesús quinnanquilij ijcuín: </div>
<div class='p'>―De yec melau ten namechilía que tech ne tonalme ten huitze oc Dios quichihuas nochi yancuic ya. Huan Nejuatzin ni Yectagatzin nimotalis queme se rey huan ompa nitayecanas ipan nochi ten ongac ica nohueyichicahualis. Huan namejuan ten nannechtoctilijtocque huan nechtacamatinenque, namejuan no ompa nanmotalitihue nonacastan campa ne taixejecoloyan campa yetocque in majtactiomome sillas. Huan ompa tiquinixejecoltisque huan tiquinixcomacasque in pueblojuani de Israel ten pohuij de ne majtactiomome tetatme. 
<span class="verse" id="MT19_29">29&#160;</span>Huan cuali quichihuas se tagat taneltocque como yejua nechyoltasojtas huan quincautiyás ya ninchan, huan icnihuan taca, huan icnihuan sihuame, huan itajtzin huan inantzin, huan nisihuau, huan nipiluan huan nitaluan ten niaxca. Huan in taneltocani como quicauque ya nochi nijín porín quitasojtaj notocay, yejuan nojonques quiselisque se macuilpoalpa tatiochihualisme, huan no quiselisque in yec nemilis ten amo queman tamis. 
<span class="verse" id="MT19_30">30&#160;</span>Huan miacque taneltocani ten axcan tayecanani, yejuan nojónques yesqui tacuitapanme. Huan miacque taneltocani ten axcan tacuitapanme, yejuan nojónques tech ne tonalme yesque tayecanani.  </div>
<div class='psalmlabel' id='MT20_0'> 20</div>
<div class='s'>Jesús Temaquixtijque quinmachtij in tacaquini ica se nexcuitil huan quinejnehuililtij in taneltocani de Cristo queme ne milajtequitini </div>
<div class='p'>
<span class="verse" id="MT20_1">1&#160;</span>Huan in Jesús quinnextili in tacaquini nijín nexcuitil ijcuín: </div>
<div class='p'>―Nicnejnehuililtía se tagat rico queme ichicahualis de Dios cuac Yejuatzin den ne eluiyactzinco momasoutoc ica ichicahualis se iyolijtic. Huan ne tagat rico patrón quipiaya miác taquehualme ten quitequitilíaj ya tech ne milajuvas cuouta. Huan se tonal quisac in patrón semi cualcan huan quintemoto sequi tequitini para ma cajocuican ne uvas taquilot ten yocsic ya. 
<span class="verse" id="MT20_2">2&#160;</span>Huan ne patrón moyectencahuac ya ihuan in tequitini de que quintaxtahuis ajsitoc se tonal tatanisque ica ne tomin denario. Huan ijcón quintitanic in tequitini tech ne italpan para ma quitequitilitij yejuan. 
<span class="verse" id="MT20_3">3&#160;</span>Huan ica ojpa quisac in patrón nepa queme chicnahui hora de tajca, huan ocsepa quinitac ocsequi taca tocotzyetoyaj san tech ne plazajteno. 
<span class="verse" id="MT20_4">4&#160;</span>Huan in patrón quinilij ijcuín: “Namejuan xiyacan no xinechtequitilitij tech ne nomila huan namechtaxtahuis ijcón queme monequi”. Ijcuacón in taca yajque quitequitilitoj. 
<span class="verse" id="MT20_5">5&#160;</span>Huan ica expa huan ica naupa quisac in patrón nepa queme nepanta huan ocsepa quisac nepa queme eyi hora de tiotac, huan quichihuac ocsepa ijcón queme quichihuac ne cualcampa. 
<span class="verse" id="MT20_6">6&#160;</span>Huan ipa queme macuil hora de tiotac yajqui in patrón tech ne plaza huan ocsepa quinajsic sequin taca tocotzyetoyaj san huan yejua quinilij ijcuín: “¿Queyé namejuan nanyetocque nican san nochi in tonal huan amo nantequitij?” 
<span class="verse" id="MT20_7">7&#160;</span>Ijcuacón yejuan tananquilijque ijcuín: “Nican tiyetocque porín amo aquen techmaca tequit”. Huan ijcón in patrón quinilij: “Namejuan no xiyacan xinechtequitilitij tech ne nomila huan namechmacas in taxtahuil ajsitoc ijcón queme monequi”. 
<span class="verse" id="MT20_8">8&#160;</span>Huan ne cuac pancalayic ya in tonal, ijcuacón in patrón ten niaxca den milajuvas cuouta, ne patrón quilij ne tagat ten quinyecanaya in tequitini ijcuín: “Xiquinnotza nochi in tequitini huan xiquintaxtahui ajsitoc ijcón queme monequi. Pero achto xiquintaxtahui de ne satepan peuque tequitij, huan nimampa no xiquintaxtahui sejsé ijcón queme toni hora peutiyajque tequitij in taca”. 
<span class="verse" id="MT20_9">9&#160;</span>Huan ijcón mochihuac. Achtopa motenextilijque para quintaxtahuisque nochi ne naquen tequitijque nepa queme macuil hora de tiotac. Huan ijcón cada se quiselij nitaxtahuil ajsitoc ijcón queme se tonal tatanilis de se tomin denario, ijcón queme quinilijca ya in patrón ne achtopa. 
<span class="verse" id="MT20_10">10&#160;</span>Huan cuac motenextilijque ya ne naquen achto peuque tequitij, ijcuacón yejuan quiyolnemiliayaj de que quiselisque cachi míac taxtahuil. Pero amo ijcón mochihuac queme yejuan quinemiliayaj quiselisque. Ta, no quiselijque ijcón cada se de se tonal taxtahuil, de se tomin denario, ijcón queme ocsequin quiselijque. 
<span class="verse" id="MT20_11">11&#160;</span>Huan cuac quiselijque ya ne taxtahuil, ijcuacón yejuan peuque moyolcuejmoloaj ihuan in patrón se huan ocsé. 
<span class="verse" id="MT20_12">12&#160;</span>Huan quilijque in patrón ijcuín: “¿Queyé nijín tequitini ten tequitijque sayó se hora san huan no tiquintaxtahui ajsitoc ijcón queme tejuan titechtaxtahuij? Huan tejuan titaxicojque titequitijque nochi in tonal masqui melau ica tatotoncayot”. 
<span class="verse" id="MT20_13">13&#160;</span>Ijcuacón in patrón quinnanquilij senme de yejuan tequitini ijcuín: “Nocniu, amo teyi nimitzchihuilijtoc ten amo cuali. ¿Xe amo tejua nohuan timoyectencahuac de que canachi tomin denario nimitzmacasquía para se tonal tequit?” 
<span class="verse" id="MT20_14">14&#160;</span>Huan no quilij in patrón: “Xicui nijín motaxtahuil huan xiyó. Porín nejua nicnequi niquintaxtahuis de ne tequitini masqui melau satepan ya peuque tequitij ijcón queme tejua nimitztaxtahuij ya. 
<span class="verse" id="MT20_15">15&#160;</span>¿Xe nejua amo nihuelis nicchihuas queme nicnequis ica notomin? ¿Xe tejua tiquinyolnexicolía ocsequi in tequitini naquen nejua niquinyolicnelía?” 
<span class="verse" id="MT20_16">16&#160;</span>Huan ijcón miacque taneltocani ten axcan tayecanaj, yejuan nojonques yesque tacuitapanme. Huan miacque taneltocani ten axcan tacuitapanme, yejuan nojonques yesque tayecanani. Huan axcan miacque tanotzalme ya de Dios, pero amo miacque taijitalme yesque tech ne tonal. </div>
<div class='s'>Nican Jesús Temaquixtijque quintetapohuij imomachtijcahuan ica expa de que ejcotoc ya imiquilis </div>
<div class='r'>(Mr. 10.32‑34; Lc. 18.31‑34) </div>
<div class='p'>
<span class="verse" id="MT20_17">17&#160;</span>Huan cuac Jesús tejcotiaya ojtipan para Jerusaléncopaca, ijcuacón quinnotzac in majtactiomome imomachtijcahuan seco de ne ojti huan quinilij ijcuín: </div>
<div class='p'>
<span class="verse" id="MT20_18">18&#160;</span>―Xiquitacan, tejuan titejcotiyohue para Jerusaléncopaca huan ompa Nejuatzin ni Yectagatzin nechtemactisque inmaco in tayecanani tiopixcame huan inmaco in tanextiliani den tanahuatil de Moisés, huan yejuan nechtelchihuasque para ma nechmictican. 
<span class="verse" id="MT20_19">19&#160;</span>Huan nechtemactisque imaco in tagayot ten amo judíos para ma nechquejquelocan, huan ma nechuijuitequican, huan ma nechcuoupampilocan. Huan niman ipan eyi tonalica Nejuatzin nipanquisas niyoltoc intzalan in ánimajme. </div>
<div class='s'>Nican in nantzin de Santiago huan in Juan quitajtanilij Jesús Temaquixtijque tensá cualtagayot </div>
<div class='r'>(Mr. 10.35‑45) </div>
<div class='p'>
<span class="verse" id="MT20_20">20&#160;</span>Huan ijcón motoquij campa Jesús se tenan ten isihuau den Zebedeo ihuan iconehuan Jacobo huan Juan. Huan in sihuat motancuaquetzac iixpan Jesús para quitajtanilis tensá den cualtagayot. 
<span class="verse" id="MT20_21">21&#160;</span>Huan Jesús quitajtoltij ijcuín: </div>
<div class='p'>―¿Toni ticnequi? </div>
<div class='p'>Huan in sihuat tananquilij ijcuín: </div>
<div class='p'>―Xitanahuati que ompa campa Tejuatzin titayecana ica mohueyichicahualis ma no noconehuan ma no quipiacan tanahuatil para ma motalican se moyecmacopaca huan in ocsé moopochcopaca. </div>
<div class='p'>
<span class="verse" id="MT20_22">22&#160;</span>Huan in Jesús quinanquilij ne sihuat ijcuín: </div>
<div class='p'>―Namejuan amo nancajsicamatij ten nannechtajtanilíaj. ¿Xe huelis nantaxicosque ten Nejuatzin nitaxicos porín nicseli sayó tajyohuilis? </div>
<div class='p'>Huan yejuan tanaquilijque: </div>
<div class='p'>―Quema catzin, tihuelisque. </div>
<div class='p'>
<span class="verse" id="MT20_23">23&#160;</span>Huan Jesús quinilij ijcuín: </div>
<div class='p'>―De yec melau ten namechilía que namejuan nanquiselisque ne vaso den cualcui tajyohuilis ijcón queme Nejuatzin nicselis. Huan nanquiselisque de taahuilis ten cualcui tajyohuilis ijcón queme Nejuatzin nicselis. Pero Nejuatzin amo nicpía in tanahuatil para namechnahuatis que tejua Jacobo timotalis ca chicahualis noyecmacopaca huan tejua Juan timotalis ca chicahualis noopochcopaca. Ta, sayó Totajtzin Dios quinmactis ne tetayocolil para naquen Dios quinijtac ya. </div>
<div class='p'>
<span class="verse" id="MT20_24">24&#160;</span>Huan cuac in ocsequi majtactiomomen imomachtijcahuan quicacque nijín tajtolme, ijcuacón moyolcualantijque ihuan in icnime Jacobo huan in Juan. 
<span class="verse" id="MT20_25">25&#160;</span>Huan Jesús quinnotzac nochin huan quinilij ijcuín: </div>
<div class='p'>―Como nanquimatij, in tayecanani de tataman pueblojme mohueyimatij huan mopohuaj hueyi chihuanime tech ne in pueblojme huan quinmachililtíaj inchicahualis den ne inpueblojcahuan. 
<span class="verse" id="MT20_26">26&#160;</span>Pero ma amo ijcón namohuan. Ta, naquen quinequis mochihuas tayecanque namohuan, yejua ne ma mochihua queme se tetaquehual san den nochin. 
<span class="verse" id="MT20_27">27&#160;</span>Huan tacán acsá de namejuan quinequis tayecanas, ijcuacón ma mochihua queme se tetequitilijque san den nochi. 
<span class="verse" id="MT20_28">28&#160;</span>Porín Nejuatzin ni Yectagatzin amo nihuala para ma acsame nechtequitilican. Ta, nihuala sayó para ma nitetequitilis, huan para ma nictemacas nonemilis para niquixtahuas in tajtacol, huan para niquinmaquixtis nijín talticpacuani. </div>
<div class='s'>Nican tajtoa de queniu Jesús Temaquixtijque quintachialtij ome ixpojpoyome campa pueblo de Jericó </div>
<div class='r'>(Mr. 10.46‑52; Lc. 18.35‑43) </div>
<div class='p'>
<span class="verse" id="MT20_29">29&#160;</span>Huan yaya Jesús ihuan imomachtijcahuan huan queman quistiayaj ya tech ne pueblo Jericó, ijcuacón huel míac tagayot quitoctiliayaj. 
<span class="verse" id="MT20_30">30&#160;</span>Huan tocotzyetoyaj ome ixpojpoyome ojtenteno. Huan cuac yejuan quicacque de que Jesús panotiaya ompaca, ijcuacón peuque quichicaucatzajtziliayaj huan quiliayaj ijcuín: </div>
<div class='p'>―Totecotzin Temaquixtijque, tion Teconetzin de rey David, xitechonyolicneli. </div>
<div class='p'>
<span class="verse" id="MT20_31">31&#160;</span>Huan in tagayot quintacahualtiayaj para ma amo cachi quitzajtzilianij oc, pero ne ixpojpoyome cachi quitzajtziliayaj chicahuac ijcuín: </div>
<div class='p'>―Totecotzin Temaquixtijcatzin, tion Teconetzin de ne huejcau rey David, xitechonyolicneli. </div>
<div class='p'>
<span class="verse" id="MT20_32">32&#160;</span>Ijcuacón in Jesús moquetzac huan quinnotzac ne ixpojpoyome huan quintajtoltij ijcuín: </div>
<div class='p'>―¿Toni nanquinequij ma namechihuili? </div>
<div class='p'>
<span class="verse" id="MT20_33">33&#160;</span>Ijcuacón yejuan quinanquilijque ijcuín: </div>
<div class='p'>―Totecotzin, ticnequij xitechontachialti. </div>
<div class='p'>
<span class="verse" id="MT20_34">34&#160;</span>Huan ijcón in Jesús quinyolicnelij huan quinixacualoj. Huan ijcón nimantzin ya tachiacque ne ten catcaj ixpojpoyome; huan de ompa quitoctilijque Yejuatzin para quitacamatiyasque.  </div>
<div class='psalmlabel' id='MT21_0'> 21</div>
<div class='s'>Nican tajtoa de queniu Jesús Temaquixtijque calayic tech pueblo de Jerusalén huan in tagayot quimohuistilijtiyajque </div>
<div class='r'>(Mr. 11.1‑11; Lc. 19.28‑40; Jn. 12.12‑19) </div>
<div class='p'>
<span class="verse" id="MT21_1">1&#160;</span>Huan Jesús huan imomachtijcahuan ajsitiyayaj ya ne Jerusaléncopaca, huan yajque huan calacque ya tech in pueblo de Betfagé cerca ya de se tepet den monotza Olivos. Ijcuacón in Jesús quintitanic ome imomachtijcahuan, huan quinilij ijcuín: </div>
<div class='p'>
<span class="verse" id="MT21_2">2&#160;</span>―Xiyacan tech ne pueblo ten ne yetoc cachi taixpampa. Huan niman cuac nancalaquitihue, ijcuacón ompa nancajsisque se tenan burrita ilpitoc ihuan se burritojtzin. Huan yej ne xictojtomacan huan xinechualcuilican. 
<span class="verse" id="MT21_3">3&#160;</span>Huan tacán acsá tensá namechilisquía, ijcuacón namejuan xitananquilican ijcuín: “In Totecotzin quimonequiltía quitatequiutis in tapialtzin”. Huan ijcón nimantzin namechcahuilisque in burrito. </div>
<div class='p'>
<span class="verse" id="MT21_4">4&#160;</span>Huan nochi nijín mochihuac para ma ijcón motamijchihua ten quijcuilojteu in tanahuatijque Zacarías cuac yejua quijtojteu ijcuín: </div>
<div class='q'>
<span class="verse" id="MT21_5">5&#160;</span>Xiquilican ne pueblojuani de Sión de Jerusalén ijcuín: </div>
<div class='q'>“Xiquitacan, namohueyitayecancatzin hualajtoc ya para namechyecanas. </div>
<div class='q'>Yejuatzin yolyemanic huan cualtagat. </div>
<div class='q'>Huan tocotzyetihuitz ipan se burrita, tepili de se tapial”. </div>
<div class='p'>
<span class="verse" id="MT21_6">6&#160;</span>Huan ijcón imomachtijcahuan yajque huan quichiuque ijcón queme Jesús quinnajnahuatijca ya. 
<span class="verse" id="MT21_7">7&#160;</span>Huan cualcuilijque Jesús in burrita ihuan nipili huan quipanpejpechtijque ica ninayahuan, huan ijcón in Jesús mopantalij ipan in burrita. 
<span class="verse" id="MT21_8">8&#160;</span>Huan tel míac tagayot quisohuayaj talixco inayahuan huan ocsequi quimatectiayaj cuoume nimayo huan quimoyautiayaj ne xihuit taixpampa de Jesús tech ne ojti. 
<span class="verse" id="MT21_9">9&#160;</span>Huan míac tagayot yayaj tayecanayaj huan ocsequin cualtoctiliayaj Jesús. Huan ijcón nochi yayaj yolpactiayaj huan quijtoayaj ijcuín: </div>
<div class='p'>―¡Hosana timitzonueyichihuaj Tejuatzin Temaquixtijcatzin, tion Teconetzin de ne huejca rey David! ¡Tiontatiochihual den tihualajtoc itencopa Totajtzin Dios! ¡Ticueyichihuaj Totajtzin Dios ten yetica nepa eluiyactzinco! </div>
<div class='p'>
<span class="verse" id="MT21_10">10&#160;</span>Huan cuac calayic ya Jesús tech in pueblo de Jerusalén, ijcuacón nochi in pueblojuani moyolcuejmoloayaj huan miacque motajtoltiayaj ijcuín: </div>
<div class='p'>―¿Aconi yejuatzin ne? </div>
<div class='p'>
<span class="verse" id="MT21_11">11&#160;</span>Huan miacque tagayot tananquilijque ijcuín: </div>
<div class='p'>―Yejuatzin ya in tanahuatijque ten monotza Jesús huan yejua ne cayot de Nazaret de Galilea. </div>
<div class='s'>Nican tajtoa de queniu Jesús Temaquixtijque quichijchipahuac in cachi hueyi tiopan den judíos </div>
<div class='r'>(Mr. 11.15‑19; Lc. 19.45‑48; Jn. 2.13‑22) </div>
<div class='p'>
<span class="verse" id="MT21_12">12&#160;</span>Huan cuac Jesús calayic tech in tiopan de judíos den cachi hueyi, ijcuacón Yejuatzin pehuac quincalanquixtía nochi ne tanamacani huan ne tacohuani ten tequititoyaj tech in tiopanijtic. Huan quicuic in mesajme den tomin papatani huan ica calan tacuamotac. Huan no ne icpalme den ne sehuilonime den ne naquen quinnamacatoyaj in totome ten monotza palomas, no ijcón ica calan tacuamotac. 
<span class="verse" id="MT21_13">13&#160;</span>Huan Jesús quinilij in tagayot ijcuín: </div>
<div class='p'>―Achá amo nanquimatij de que tajcuiliutoc ya tech in Tajcuilolamatzin ijcuín: “Nijín nochan quitocaytisque se cali de ne tatatautilis ihuan Dios”. Huan namejuan nanquichiutocque nochantzin queme yesquía se tecal campa yetocque in tachtequini. </div>
<div class='p'>
<span class="verse" id="MT21_14">14&#160;</span>Huan nimampa tech ne tiopanijtic motoquij campa Jesús sequin cocoyani ixpojpoyome, huan sequi ten amo huelíaj moquetzayaj huan Jesús quinpajtij. 
<span class="verse" id="MT21_15">15&#160;</span>Huan in tayecanani tiopixcame huan in tanextiliani den tanahuatil de Moisés quitacque ne mohuiscatequit ten Jesús quichihuac, huan no quicacque nochi in telpocame cuac quimohuistiliayaj Jesús tech ne tiopanijtic ijcuín: “Timitzonueyichihuaj Temaquixtijque, tion Teconetzin de rey David”. Huan ijcón cuac in tayecanani quicacque nijín tajtolme, ijcuacón yejuan peuque yolcualanque, 
<span class="verse" id="MT21_16">16&#160;</span>huan quilijque Jesús ijcuín: </div>
<div class='p'>―Xicaqui san ten mitzilijtocque nijín telpocame. </div>
<div class='p'>Pero Jesús quinnanquilij ijcuín: </div>
<div class='p'>―Quema, niquincaquilijtoc. Pero achá namejuan amo queman nanquileerojque in Tajcuilolamatzin campa quijtoa ijcuín: </div>
<div class='q'>Totajtzin Dios, Tejuatzin ticonchiutzino de que in pilime huan in coneme ten chichij oc ma mitzoncantarohuilíaj huan mitzonmohuistilisque. </div>
<div class='p'>
<span class="verse" id="MT21_17">17&#160;</span>Huan de ompa Jesús quincauteu in tagayot huan yajqui campa pueblojuani de Betania huan ompa mocahuac se yohual. </div>
<div class='s'>Nican tajtoa de queniu Jesús Temaquixtijque quintelchihuac in higoscuohuit ten amo quitemacac itaquilo </div>
<div class='r'>(Mr. 11.12‑14, 20‑26) </div>
<div class='p'>
<span class="verse" id="MT21_18">18&#160;</span>Huan imostica cualcampa Jesús mocuepac ocsepa se viaje tech ne pueblojcopaca de Jerusalén. Huan mochihuac que cuac nejnentiaya ya, ijcuacón pehuac mayana. 
<span class="verse" id="MT21_19">19&#160;</span>Huan Jesús quitac se higoscuohuit ijcatoc ojteno, huan yajqui quitemolito itaquilo; pero amo teyi caxilij. Ta, se cuohuit ten sayó maxoxohuixtoc san. Ijcuacón in Jesús quilij ne higoscuohuit ijcuín: </div>
<div class='p'>―Amo queman tictemacas oc motaquilohuan. </div>
<div class='p'>Huan niman ne higoscuohuit pehuac niman huaqui. 
<span class="verse" id="MT21_20">20&#160;</span>Huan cuac imomachtijcahuan quitacque de que huayic ya ne higoscuohuit, ijcuacón semi quihueyimoucaitacque huan quitajtoltijque Yejuatzin ijcuín: </div>
<div class='p'>―¿Quenín nijín higoscuohuit tel niman huayic? </div>
<div class='p'>
<span class="verse" id="MT21_21">21&#160;</span>Ijcuacón in Jesús quinnanquilij ijcuín: </div>
<div class='p'>―De yec melau ten namechilía de que xicpiacan ne ajsicatacuautamatilis huan xicneltocacan de que melau mochihuas ya nochi ten nanquitajtanilisque Dios. Huan ijcón amo sayó huelis nanquichihuasque nijín ten nicchihuilij nijín higoscuohuit. Ta, no huelis nanquinahuatisque se hueyi tepelomo ijcuín: “Ximijcuini de nican huan xiyó ximocalaquiti tech in hueyíat mar”, huan nochi nijín huelis mochihuas. 
<span class="verse" id="MT21_22">22&#160;</span>Huan como nanyecajsicatacuautamatij de nanquitajtanilisque Dios ica ne tatatautilis, ijcuacón yec melau nanquiselisque ten nanquitajtanilisque, masqui ohuijcayot tzictzin queme in higoscuohuit oso se ohuijcayot ten semi hueyi queme se tepet. </div>
<div class='s'>Nican tajtoa de queniu in tayecanani de judíos quitajtanilijque Jesús de aconi itanahuatil ten quipía </div>
<div class='r'>(Mr. 11.27‑33; Lc. 20.1‑8) </div>
<div class='p'>
<span class="verse" id="MT21_23">23&#160;</span>Huan niman Jesús calayic tech in tiopan de judíos. Huan cuac quinnextilijtoya ica in Tajtoltzin de Dios in tagayot, ijcuacón nimantzin motoquijque in tayecanani den tiopixcame huan in huehuentzitzin den pueblojuani de judíos, huan yejuan quitajtoltijque Jesús ijcuín: </div>
<div class='p'>―¿Catiyejua tanahuatil ticualcui tejua para ticchihuas nijín tanextililisme? ¿Huan aconi mitzonmacac ne tanahuatil? </div>
<div class='p'>
<span class="verse" id="MT21_24">24&#160;</span>Pero Jesús quinnanquilij ijcuín: </div>
<div class='p'>―Nejua no namechtajtoltiti se matájtanti. Huan tacán nannechnanquilíaj, ijcuacón nejua no namechilis ica aconi itanahuatil nicpía para nicchihuas nochi nijín tequit. 
<span class="verse" id="MT21_25">25&#160;</span>¿Aconi quinahuatij Juan ma taahuijtinemi? ¿Xe Dios quinahuatij ma taahuijtinemi in Juan oso yejuan in tagayot quinahuatijque in Juan? </div>
<div class='p'>Huan yejuan moixejecoltiayaj se huan ocsé huan quijtoayaj ijcuín: </div>
<div class='p'>―Tacán tiquilíaj de que in Dios quinahuatij in Juan ma taahuijtinemi, ijcuacón yejua technanquilis ijcuín: “Huan, ¿queyé amo nanquineltoquilijque ten namechiliaya in Juan?” 
<span class="verse" id="MT21_26">26&#160;</span>Huan tacán tiquilíaj de que in tagayot san quinahuatijque in Juan de que ma taahuijtinemij, amo no cualtías. Porín tiquinmoucatocaj in pueblojuani de judíos que topan yasque. Porín yejuan in pueblojuani quipohuayaj ne Juan Taahuique de que se hueyi tanahuatijque de Dios. </div>
<div class='p'>
<span class="verse" id="MT21_27">27&#160;</span>Huan ijcón in tayecanani quinanquilijque Jesús ijcuín: </div>
<div class='p'>―Amo ticmatij aconi quinahuatij in Juan ma taahuijtinemi. </div>
<div class='p'>Huan Jesús quinilij: </div>
<div class='p'>―No ijcón nejua amo no namechilis de que aconi nechmacac in tanahuatil de nicchihua nochi nijín tanextililisme. </div>
<div class='s'>Nican tajtoa de queniu Jesús Temaquixtijque quinmachtij in tacaquini se nexcuitil de ome telpocame </div>
<div class='p'>
<span class="verse" id="MT21_28">28&#160;</span>Huan ijcón in Jesús quinilij imomachtijcahuan ocsé nexcuitil ijcuín: </div>
<div class='p'>―¿Toni nanconixejecoaj de nijín nexcuitil? Se tagat yajqui quitato in itayecancatelpoch huan quilito ijcuín: “Noconeu, axcan nicnequi xiyó xinechtequitiliti itech ne nomilaj uvas cuouta”. 
<span class="verse" id="MT21_29">29&#160;</span>Huan tananquilij ne iconeu ijcuín: “Amo nicnequi niyás nimitztequitilitiu”. Pero cachi satepan moyolnemilij huan yajqui quitequitilito nitat. 
<span class="verse" id="MT21_30">30&#160;</span>Huan in tetat yajqui quitato ica ome itelpoch huan quilij ijcón queme ne ocsé quilijca ya. Huan ne ica ome itelpoch tananquilij ijcuín: “Quema, notajtzin, niyás nimitztequitilitiu”. Pero satepan amo yajqui. </div>
<div class='p'>
<span class="verse" id="MT21_31">31&#160;</span>Huan in Jesús quintajtoltij in tayecanani ijcuín: </div>
<div class='p'>―¿Catiyejua de ne ome telpochme quichiuque queme quinequía in tetat? </div>
<div class='p'>Ijcuacón in tagayot tananquilijque ijcuín: </div>
<div class='p'>―Yej in tayecanque. </div>
<div class='p'>Huan ijcón in Jesús ocsepa quinilij ijcuín: </div>
<div class='p'>―De yec melau ten namechilía que in tatopaluiani huan in sihuaahuiltiani san namechyecantiyohue huan yejuan calaquisque campa Dios momasoutoc ica ihueyichicahualis ninyolijtic de nitaneltocacahuan. 
<span class="verse" id="MT21_32">32&#160;</span>Namechilía ijcón porín hualajca ya in Juan Taahuijque para namechnextilis de queniu nanchipaucanemisque huan amo nanquineltoquilijque. Huan in tatopaluiani huan in sihuaahuiltiani, quema, yejuan quineltoquilijque huan moyolnemilijque de nintajtacoluan. Huan namejuan masqui nanquitacque ya nijínques ten quineltoquilijque Juan, pero namejuan amo no nanmoyolnemilijque de namotajtacoluan para nanquineltoquilisque in Juan. </div>
<div class='s'>Nican Jesús Temaquixtijque tamachtij ica nexcuitil de ne tequitini ten amo yolcualime </div>
<div class='r'>(Mr. 12.1‑12; Lc. 20.9‑19) </div>
<div class='p'>
<span class="verse" id="MT21_33">33&#160;</span>Huan ijcón in Jesús quinnextiliaya imomachtijcahuan ica nijín nexcuitil huan quinilij ijcuín: </div>
<div class='p'>―Xicaquican ocsepa ocsé nexcuitil. Se tagat patrón quipiaya míac ten niaxca huan quitocac sequi uvas tactzon tech ne imila, huan quichihuac se corral, huan tachcuac se tayohual campa huelis quipatzcas in uvas taquilot. Huan no quichihuac se hueyi tepamit para huelis quipanitas ne uvas cuouta para tajpías. Huan cachi satepan in patrón quitepialtijteu ica renta ihuan senme de nijín tequitini. Huan in patrón yajqui paxaloto huejca itech ocsé país. 
<span class="verse" id="MT21_34">34&#160;</span>Huan queman ajsic ya ne tonal cuac yocsic ya in uvas, ijcuacón in patrón quintitanic itaquehualuan para ma quiselitij in uvas taquilot de ne tequitini quimactilisque den pohui ihuan in patrón. 
<span class="verse" id="MT21_35">35&#160;</span>Pero in tequitini quinquitzquijque itaquehualuan den patrón huan quinuitecque. Huan sequi quinmictijque huan ocsequi quintepoxonijque ica tet. 
<span class="verse" id="MT21_36">36&#160;</span>Ica ya nojón in patrón ocsepa quintitanic cachi míac itaquehualuan huan que ne achtopa quintitanca. Huan ne tequitini ten amo yolcualime quichiuque ocsepa ijcón queme ne achtopa quichiuque. 
<span class="verse" id="MT21_37">37&#160;</span>Huan cachi satepan in patrón quintitanilij se iyojtzin conetzin porín in patrón quiyolnemiliaya de que xa cachi quitasojtasquíaj niconetzin nojón tequitini. 
<span class="verse" id="MT21_38">38&#160;</span>Huan queman in tequitini quitacque ya ne iconeu in patrón, ijcuacón moyoliluijque se huan ocsé: “Yejua ya ne quiselis nochi ten pohui itatcopaca. Cachi cuali ximoyejyectalican ma ticmictican huan ijcón tejuan ica timocahuasque nijín uvascuoutacayot ten niaxca nitat”. 
<span class="verse" id="MT21_39">39&#160;</span>Huan ijcón quichiuque, huan quiquitzquijque ne iconetzin ne patrón huan quiquixtijque calampa de ne uvas cuouta huan ompa quimictijque. </div>
<div class='p'>
<span class="verse" id="MT21_40">40&#160;</span>Ijcuacón in Jesús quintajtoltij in imomachtijcahuan ijcuín: </div>
<div class='p'>―Huan cuac hualas ne patrón den niaxca ne uvas cuouta, ijcuacón ¿toni quinchihuilis ne tequitini ten amo yolcualime? </div>
<div class='p'>
<span class="verse" id="MT21_41">41&#160;</span>Ijcuacón imomachtijcahuan quinanquilijque ijcuín: </div>
<div class='p'>―In patrón hualas huan yejua amo quinyolicnelis oc. Ta, quintamimictis ya ne tequitini ten amo yolcualime. Huan quincahuilis ica renta ocsequin tequitini ne uvas cuouta para ma yejuan quimactilican ne uvas taquilot cuac ne yocsis ya nochi ten pohui ihuan in patrón. </div>
<div class='p'>
<span class="verse" id="MT21_42">42&#160;</span>Huan Jesús quinnojnotzac ne tacaquini huan monejnehuililtij yejua san mismo queme se tet huan quinilij ijcuín: </div>
<div class='p'>―Achá amo queman nanquileerojtinemij in Tajcuilolamatzin ten quijtoa ijcuín: </div>
<div class='q'>In tet ten quimajpeuque in tepanchihuani, yejua ne mochihuaco tepanchicahualoni de tepamit. </div>
<div class='q'>Huan namejuan nannechixtopeuque ijcón queme in tepanchihuani quicauque ne tetzin ten mochihuacaco tepanchicahualoni. </div>
<div class='q'>Huan in Totajtzin Dios quichihuac nijín tequit huan para tejuan semi cualtzin queme amo queman tiquitayaj. </div>
<div class='p'>
<span class="verse" id="MT21_43">43&#160;</span>Huan no Jesús quinilij imomachtijcahuan ijcuín: </div>
<div class='p'>―Huan ijcón namechilía que namejuan Dios namechajchihuilij in tanahuatil para amo nantayecanasque ihuan Dios campa Yejuatzin momasoutoc ica ihueyichicahualis. Huan Dios quinmactis ocsequin tagayot ne tanahuatil porín yejuan quichihuasque ten Dios itahuelital. Huan ijcón yejuan quimactisque Dios in taquilot ten niaxca, ijcón queme amo quichihuasquíaj in amocuali tequitini. 
<span class="verse" id="MT21_44">44&#160;</span>Huan ne tet den namechilijtoc ijcuín: “Aquen nesi tagat ipan huetzis ne tet, yejua ne tagat papayacas ninacayo. Huan tacán ne tet panuetzis itech se tagat, ijcuacón ne tagat mocahuas tacuechol”. </div>
<div class='p'>
<span class="verse" id="MT21_45">45&#160;</span>Huan ijcón in tiopixcame tayecanani huan in fariseos cuac quicacque ne nexcuitilme tenica quinnojnotzaya Jesús, ijcuacón yejuan cajsicamatque de que in Jesús tajtojtoya de yejuan. 
<span class="verse" id="MT21_46">46&#160;</span>Huan in tayecanani quinequíaj quiquitzquisque Jesús queme preso. Huan amo huelía quiquitzquisque porín quimohuiliayaj in pueblojuani judíos. Huan in pueblojuani judíos quipohuayaj Jesús queme se hueyi tanahuatijque de Dios, porín sayó tajtoaya itencopaca Totajtzin Dios.  </div>
<div class='psalmlabel' id='MT22_0'> 22</div>
<div class='s'>Nican Jesús Temaquixtijque quitalij se nexcuitil de se ne namictilis </div>
<div class='p'>
<span class="verse" id="MT22_1">1&#160;</span>Huan ijcón ocsepa in Jesús pehuac quinnextilía in tacaquini ica nexcuitilme huan quinnojnotzac ijcuín: </div>
<div class='p'>
<span class="verse" id="MT22_2">2&#160;</span>―Nicnejnehuililtía se rey queme ichicahualis de Dios cuac Yejuatzin momasoutoc ica ihueyichicahualis se iyolijtic. Huan nijín rey quichihuac se hueyi iluit de ne namictilis por nitelpoch. 
<span class="verse" id="MT22_3">3&#160;</span>Huan in rey quintitanic nitaquehualuan ma quinnotzatij ocsequin ten ipa tanejmachtilme ya, ma tatacuaquij ya tech ne namictilis. Huan yejuan amo quinecque yasque tatacuatihue. 
<span class="verse" id="MT22_4">4&#160;</span>Huan ijcón in rey ocsepa quintitanic ocsequin nitaquehualuan para ma quinnahuatiti ijcuín: “Xiquinilican que nochi yetoc ya in tatacualis, porín nitanahuatij ya ma quinmictican nocuacuejuan huan ocsequin notapialuan ten cachi tomauque. Huan nochi yetoc ya nintacualis para titatacuasque. Xiquinilican ma hualacan ma moyolpactiquij tech nijín ne namictilis”. 
<span class="verse" id="MT22_5">5&#160;</span>Huan nijín taca ten tanejmachtilme ya catcaj, yejuan amo quinecque yasque. Ta, quixtopeuque in tacualis. Sequin taca yajque momilajtequitilitoj, huan ocsequin yajque tanamacatoj tech in plaza. 
<span class="verse" id="MT22_6">6&#160;</span>Huan ocsequin taca ten tanejmachtilme ya catcaj, yejuan quinquitzquijque nitaquehualuan de ne rey huan quinuijtecque huan quinmictijque. 
<span class="verse" id="MT22_7">7&#160;</span>Huan cuac in rey quicayic de que toni mochihuac, ijcuacón yejua semi yolcualanic huan quintitanic nitaquehualuan soldados para ma quinmictican ne temictiani, huan para ma no quintamichichinocan in pueblojuani de ne temictiani. 
<span class="verse" id="MT22_8">8&#160;</span>Huan ijcón in rey quinilij in taquehualme ijcuín: “Nochi yetoc ya para titatacuasque den ne namictilis. Huan ijcón ne tagayot ten tanejmachtilme ya catcaj, ipa amo quinnamiquía de que hualasquíaj porín ipa amo yolcualime catcaj. 
<span class="verse" id="MT22_9">9&#160;</span>Huan axcan xiyacan tech ojmaxalme de ojme den pueblo huan xiquinualcuican aquía huelic nancajsisque huan xiquintatautican ma tatacuaquij tohuan tech nijín ne namictilis”. 
<span class="verse" id="MT22_10">10&#160;</span>Huan ijcón intaquehualuan yajque tech in ojme huan quinsentilijque nochi ne ten quinajsicque den yolcualime huan masqui ten amo yolcualime, pero quintatautijque de que ma tatacuaquij de ne nenamictilis. Huan ijcón mosentilijque míac tagayot tech ne ichan in rey, huan ijcón moyolpactijque de ne nenamictilis. 
<span class="verse" id="MT22_11">11&#160;</span>Huan niman calayic in rey de naquen ichan para quinitas nochi ne tanotzalme ten hualajque. Pero no quitac se tagat ompa yetoya huan amo taquentoya ica ne tilma de ne nenamictilis. 
<span class="verse" id="MT22_12">12&#160;</span>Ijcuacón in rey quilij in tagat ijcuín: “Tejua, ¿quenin huelic ticalayic nican? Ta, amo titaquentoc ica ne tilma de ne namictilis”. Ijcuacón in tagat sayó motentamatilij huan amo teyi quijtoj. 
<span class="verse" id="MT22_13">13&#160;</span>Huan ijcón in rey quinnahuatij itaquehualuan naquen quixejxelojtoyaj ne tacualis tech ne mesa ijcuín: “Xicmetztzijtzicocan ne tagat ten amo yec taquentoc huan xicmatzicocan huan xicalantamotacan tech in tayohuayanilot campa nachipa chocatos huan campa tannanatzocatos sen nachipa tech in tajyohuilis”. 
<span class="verse" id="MT22_14">14&#160;</span>Huan ijcón in rey quinejnehuilía in Cristo cuac Yejuatzin hualas nican talticpac, cuac quinijitaquiu ne naquen tanotzalme de Totajtzin Dios huan no ne naquen amo tanotzalme. Porín miacque tanotzalme ya, pero amo miacque taijitalme de Dios. </div>
<div class='s'>Nican tajtoa de queniu quitajtanilijque Jesús cox monequi ma taxtahuacan impuestos oso amo </div>
<div class='r'>(Mr. 12.13‑17; Lc. 20.20‑26) </div>
<div class='p'>
<span class="verse" id="MT22_15">15&#160;</span>Huan ijcón in fariseos yajque moixejecoltijque huan moyectencauque para quicaquilisque Jesús xa tensá quijtosquía ten amo cuali, para ica huelis quiteluilisque de tajtacol. 
<span class="verse" id="MT22_16">16&#160;</span>Huan ijcón in fariseos quintitanque sequin tamatinime ten inuan pohuíaj huan no quintitanque sequin tamatinime ten pohuíaj ihuan in rey Herodes. Huan yejuan ajsicque huan motoquijque campa Jesús huan quilijque ijcuín: </div>
<div class='p'>―Tamachtijque, ticmatij que tejuatzin titajtoa ica nochi ten melau, huan titeyecnextilía in ojtzin de Dios, huan amo tiquinyolmohuilía in tagayot ten quijtoaj. Huan amo no tiquinchichicotasojta san taca. 
<span class="verse" id="MT22_17">17&#160;</span>Axcan xitechonilui toni tiquixejecoa, ¿xe Dios quimonequiltía ma titaxtahuacan impuestos den rey César, oso amo? </div>
<div class='p'>
<span class="verse" id="MT22_18">18&#160;</span>Ijcuacón in Jesús niman quinyolojixmatic que amo yec tanemiliayaj ne tayecanani huan quinnanquilij ijcuín: </div>
<div class='p'>―Namejuan nantacajcayahuaj san, porín nannechichtacahuisnequij san ica nijín tanemililis. 
<span class="verse" id="MT22_19">19&#160;</span>Xinechnextilican in tomin tenica taxtahuas impuestos. </div>
<div class='p'>Huan ijcón in tayecanani cualcuilijque se tomin denario. 
<span class="verse" id="MT22_20">20&#160;</span>Huan cuac Jesús quitac ya in tomin, ijcuacón quintajtoltij ijcuín: </div>
<div class='p'>―¿Aconi nijín ixayac ten ixnesi nican? Huan, ¿aconi nijín itocay ten ijcuiliutoc nican? </div>
<div class='p'>
<span class="verse" id="MT22_21">21&#160;</span>Ijcuacón in tayecanani tananquilijque ijcuín: </div>
<div class='p'>―Yejua ya in rey César. </div>
<div class='p'>Ijcuacón Jesús quinilij: </div>
<div class='p'>―Xicmactilican in rey César ten quinamiqui xicmactican César, huan xicmactilican Dios ten quinamiqui xicmactican Dios. </div>
<div class='p'>
<span class="verse" id="MT22_22">22&#160;</span>Huan cuac quicacque ya nijín tajtolme, ijcuacón ne tayecanani semi quimoucaitacque den nitananquililis; huan de ompa quicauteuque Jesús huan yajque. </div>
<div class='s'>Nican in saduceos quitajtanilijque Jesús Temaquixtijque de quenín panquisas yoltoc itzalan in ánimajme in talticpacuani </div>
<div class='r'>(Mr. 12.18‑27; Lc. 20.27‑40) </div>
<div class='p'>
<span class="verse" id="MT22_23">23&#160;</span>Huan tech ne mismo tonal in taca tamachilejque saduceos motoquijque campa Jesús. Pero yejuan quineltocacque de que amo huelis se panquisas yoltoc itzalan in ánimajme. 
<span class="verse" id="MT22_24">24&#160;</span>Huan yejuan quitajtoltijque Jesús ijcuín: </div>
<div class='p'>―Tamachtijque, in tanahuatijque Moisés techijcuilohuilij ijcuín: “Tacán se tagat yesqui namicque huan miquisquía huan quicahuasquía nisihuau huan amo quinpiasquíaj coneme, ijcuacón ma monamicti iicniutagat de ne miquet ihuan cahual sihuat ten icuñada. Huan ma quiniscaltican coneme ihuan in cahual sihuat ten icuñada. Huan ma quinpiacan coneme den iicniutagat ten miyic ya”. 
<span class="verse" id="MT22_25">25&#160;</span>Pues oncaya chicome icnime nican topueblo. Ne icnitzin ten tayecana, yejua ne monamictij ihuan se sihuat pero niman miyic in tagat, huan amo quinpiaque coneme. Huan quicauteu ne isihuau para ocsé icniu. Huan de ompa monamictij ica ome teicniu ihuan icuñada ten miquic ya iyoquich. 
<span class="verse" id="MT22_26">26&#160;</span>Huan ijcón mochihuac queme ne achtopa, huan ne tenica ome teicniu miyic; huan satepan ica eyi teicniu monamictij ihuan in icuñada. Huan ijcón mochihuac hasta ajsic de chicome icnime; nochi sejsé monamictiyajque huan nochin mictiyajque huan amo aquen quinpiacque coneme. 
<span class="verse" id="MT22_27">27&#160;</span>Huan queme nochi tamimicque ya in chicome icnime, ijcuacón in sihuat no momiquilij ya. </div>
<div class='p'>
<span class="verse" id="MT22_28">28&#160;</span>Huan in saduceos quilijque Jesús ijcuín: </div>
<div class='p'>―Axcan xitechonili, tech ne tonalme cuac panquisasque yoltocque ne taca den chicome icnime huan ne sihuacahual itzalan in ánimajme, ¿aconi isihuau yesqui senme de ne chicome icnime? Porín nochi in icnime quipouque queme nisihuau. </div>
<div class='p'>
<span class="verse" id="MT22_29">29&#160;</span>Huan ijcón Jesús quinnanquilij ijcuín: </div>
<div class='p'>―Nanmocajcayautocque san ica ne nexcuitil, porín amo nanquiyequixmatij in Tajcuilolamatzin de Dios, nión no ichicahualis den Totajtzin Dios. 
<span class="verse" id="MT22_30">30&#160;</span>Porín cuac panquisasque yoltocque itzalan in ánimajme nojón chicome icnime, ijcuacón amo aquen huelis monamictis oc, huan nión no yoltanemilijtosque oc que ocsepa monamictis. Porín ompa nochi in tagayot poutosque queme in ángeles ne taquehualme de Dios, huan yejuan amo monamictíaj huan amo no quinnamictisque. 
<span class="verse" id="MT22_31">31&#160;</span>Huan cachi oc namechnextilía de ne tonal cuac panquisasque yoltocque in ánimajme: Achá namejuan amo queman nanquileerojtinemij tech in Tajcuilolamatzin de Dios ten technojnotza ijcuín: 
<span class="verse" id="MT22_32">32&#160;</span>“Nejuatzin ni Dios de Abraham huan ni Dios de Isaac huan ni Dios de Jacob”. Huan nijín quijtosnequi que Totajtzin Dios amo in Dios den ánimajme. Ta, Yejuatzin in Dios ten naconime yoltocque. </div>
<div class='p'>
<span class="verse" id="MT22_33">33&#160;</span>Huan cuac in tagayot quicacque nijín nexcuitil, ijcuacón yejuan semi quimoucaitacque den itanextililis de Jesús. </div>
<div class='s'>Nican quitajtanilijque Jesús Temaquixtijque catiyejua in cachi hueyi tanahuatil de Dios </div>
<div class='r'>(Mr. 12.28‑34) </div>
<div class='p'>
<span class="verse" id="MT22_34">34&#160;</span>Huan cuac in fariseos quicacque huan quimatque de que Jesús quintentamatilij in saduceos, ijcuacón mosentilijque in fariseos huan moixejecoltijque. 
<span class="verse" id="MT22_35">35&#160;</span>Huan se fariseo no catca taixejecojque ica in tanahuatil de Moisés no quinequía quichtacahuis Jesús huan quitajtoltij ijcuín: </div>
<div class='p'>
<span class="verse" id="MT22_36">36&#160;</span>―Tamachtijque, ¿catiyejua in tanahuatiltzin in cachi hueyi de nochi? </div>
<div class='p'>
<span class="verse" id="MT22_37">37&#160;</span>Huan in Jesús quilij ijcuín: </div>
<div class='p'>―“Xictasojta mohueyitecotzin Totajtzin Dios ica nochi moyolo, huan ica nochi motanejnequilis, huan ica nochi motanemililis”. 
<span class="verse" id="MT22_38">38&#160;</span>Yejua ya nijín in cachi hueyi tanahuatil huan de cachi cuica hueyi chicahualis. 
<span class="verse" id="MT22_39">39&#160;</span>Huan ica ome tanahuatil monehuilía queme ne achtopa tanahuatil huan no quijtoa ijcuín: “Xictasojta mocnitzin ijcón queme tejuatzin timotasojta”. 
<span class="verse" id="MT22_40">40&#160;</span>Ica nijín ome tanahuatilme tejuan ticajsicamatij toni quijtosnequi nochi ne tanahuatil ten quijcuiloj in Moisés huan nochi ten tenextiliayaj ne tanahuatiani de Dios. </div>
<div class='s'>Nican Jesús Temaquixtijque quintajtanilij in tacaquini de ne Cristo, ¿Yejuatzin teconeu de aconi? </div>
<div class='r'>(Mr. 12.35‑37; Lc. 20.41‑44) </div>
<div class='p'>
<span class="verse" id="MT22_41">41&#160;</span>Huan nijín fariseos sen yetoyaj oc ihuan in Jesús huan in Jesús quintajtoltij ijcuín: </div>
<div class='p'>
<span class="verse" id="MT22_42">42&#160;</span>―¿Toni nanquiyolnemilíaj de naquen monotza Cristo Temaquixtijque? ¿Ne Cristo aconi itatuan? </div>
<div class='p'>Huan yejuan tananquilijque ijcuín: </div>
<div class='p'>―Ne Cristo Yejuatzin ne teconeu de ne huejcau rey David. </div>
<div class='p'>
<span class="verse" id="MT22_43">43&#160;</span>Huan Jesús quinilij ijcuín: </div>
<div class='p'>―¿Quenín huelisquía in rey David quipiasquía in Cristo Temaquixtijcatzin queme iconeu, huan ma no quinotzasquía in Cristo queme itayecancatzin? Porín in rey David quijcuiloj tech in Tajcuilolamatzin ijcuín: </div>
<div class='q'>
<span class="verse" id="MT22_44">44&#160;</span>Huan in Totajtzin Dios quinojnotzaya Totayecancatzin in Totecotzin huan quiliaya ijcuín: </div>
<div class='q'>“Ximosehuijtzino nican noyecmacopaca huan niquintaliti mometztampa nochi ne naquen mitzonyoltahuelitaj”. </div>
<div class='p'>
<span class="verse" id="MT22_45">45&#160;</span>Huan no Jesús quinilij ijcuín: </div>
<div class='p'>―Xicmatican que ne rey David quipohuac in Cristo queme iconeu den David, huan no in rey David quimohuiscanotzaya in Cristo queme itayecancateco. </div>
<div class='p'>
<span class="verse" id="MT22_46">46&#160;</span>Huan ijcuac ne tonal amo aquen huelic oc quinanquilij ten Jesús quintajtoltiaya, huan nión se moixehuij oc de que ma quitajtoltij oc Jesús ocsequi matájtanti.  </div>
<div class='psalmlabel' id='MT23_0'> 23</div>
<div class='s'>Nican tajtoa de queniu Jesús Temaquixtijque quinteluiliaya in tanextiliani den tanahuatil de Dios </div>
<div class='r'>(Mr. 12.38‑40; Lc. 11.37‑54; 20.45‑47) </div>
<div class='p'>
<span class="verse" id="MT23_1">1&#160;</span>Huan ijcón in Jesús quinnojtzac in tagayot huan no ne imomachtijcahuan huan quiniliaya ijcuín: </div>
<div class='p'>
<span class="verse" id="MT23_2">2&#160;</span>―In tanextiliani huan in fariseos mopohuaj ya de que yejuan san quipíaj in chicahualis huan in tamachilis para quinajsicamatiltisque in tagayot in tanahuatil de Moisés. 
<span class="verse" id="MT23_3">3&#160;</span>Huan ica nojón xiquintacamatican huan xicchihuacan nochi ten namechilíaj in tanextiliani. Pero amo xicchihuacan in tachihualisme ten ne tanextiliani quichihuaj, porín yejuan tanextilíaj ica se taman ten cuali pero amo quichihuaj ten cuali. 
<span class="verse" id="MT23_4">4&#160;</span>Huan in tanextiani huan in fariseos quintalilíaj in tagayot in tanextililisme queme se ohuijcayot ten semi etic ten amo huel quixicosque. Huan no ne quinchihualtíaj in tagayot ma no quinmamaltican nijín taman tanextililis de semi etic. Huan yejuan in tanextiliani huan in fariseos amo no quinequíaj momaolinisnequij para quinpalehuisque in tagayot den ne eticayot ten semi ohui. 
<span class="verse" id="MT23_5">5&#160;</span>Huan nochi nijín quichihuaj in tanextiliani huan in fariseos sayó para ma mohueyinectinemican inixpan in tagayot. Huan yejuan sayó cuelitaj cuicasque sequin cuetaxme patauque campa ixnesi in Tajtoltzin de Dios huan moixcuatalilíaj huan momolictalilíaj. Huan no cuelitaj motaquentisque ica nintilma sentanequistoc ten cualtzin ten xojxochiyo ica icpat, huan sayó para que ma quinitacan in tagayot. 
<span class="verse" id="MT23_6">6&#160;</span>Huan yejuan no quinequij de que ma yetocan campa cachi cualtzin cuac tatacuatij. Huan no semi quinequij motalisque tech in tiopan de judíos campa ne mosehuíaj in hueyi chihuanime de ne taixpampa. 
<span class="verse" id="MT23_7">7&#160;</span>Huan no semi quinequij que in tagayot ma quinmohuiscatajpalocan tech in ojme, huan ma quinpohuacan de que melau tanextiliani. </div>
<div class='p'>
<span class="verse" id="MT23_8">8&#160;</span>Huan cachi oc Jesús quinilij nijín tacaquini ijcuín: </div>
<div class='p'>―Namejuan ten nechtoctilíaj, amo no ijcón xicchihuacan nión no ximotecahuilican de que ma namechpohuacan in tagayot queme tamachtiani. Porín namejuan nochi nanicnime san, huan nanquipíaj sayó se Namotamachtijcau, huan Yejuatzin ne in Cristo Temaquixtijque. 
<span class="verse" id="MT23_9">9&#160;</span>Huan amo no xicpohuacan nican talticpac nión aquen queme se Namohueyitajtzin, porín namejuan nanquipíaj ya ne se Namohueyitajtzin ne ten yetica nepa eluiyactzinco. 
<span class="verse" id="MT23_10">10&#160;</span>Huan amo no ximotecahuilican ma namechpohuacan queme nantayecanani, porín sayó in Cristo Temaquixtijque Yejuatzin in Namotayecancau. 
<span class="verse" id="MT23_11">11&#160;</span>Huan naquen quintequitilía ocsequin tocnihuan, yejua ne cachi hueyi chiuque namohuan. 
<span class="verse" id="MT23_12">12&#160;</span>Huan naquen mohuejueyichihuas, yejua ne Dios quitziquitzintiltis; huan naquen motziquitzintiltis, yejua ne Dios quihueyichihuas. </div>
<div class='p'>
<span class="verse" id="MT23_13">13&#160;</span>Huan Jesús ocsepa quinnejmachtij ijcuín: </div>
<div class='p'>―Semi nanteicneltijque, namejuan nantanextiliani huan namejuan nanfariseos, porín nannochin nanixcuecueptocque san de namotamachilis. Porín namejuan nanquintzajtzacuilíaj in yec ojti para ma in tagayot ma amo calaquican campa Dios momasoutoc ica ihueyichicahualis. Huan namejuan nión no nanquinequij nancalaquisque. Ta, sayó nanquintzajtzacuilijtocque san ne naquen quinequij calaquisque. 
<span class="verse" id="MT23_14">14&#160;</span>Semi nanteicneltijque, namejuan nantanextiliani huan namejuan nanfariseos, nannochin nanixcuecueptocque san de namotamachilis; porín namejuan nanquincuilíaj nichan ne sihuacahualme. Huan no nanmotatatautilíaj ihuan Dios ica míac tajtolme para ma amo ixnesi que namejuan nantecalcuiliani. Ica ya nojón ya namejuan nanquiselisque ten cachi hueyi tatzacuiltilis. 
<span class="verse" id="MT23_15">15&#160;</span>Semi nanteicneltijque, namejuan nantanextiliani huan namejuan nanfariseos, nannochin nanixcuecueptocque san de namotamachilis. Porín namejuan nantayohualojtinemij nohuiyampa campa hueyíat, hasta nochi campa tzintami in talticpac para nanquinchihuasque ma ocsequin in tagayot ma taneltocacan ijcón queme namejuan nanmohuicaj. Huan namejuan cuac ijcón nanquichihuaj, ijcuacón ne tagat ten yequin taneltoca queme namejuan, yejua ne quinamiqui ma ipan huetzi se chicahuac tatelchihualis ya cachi hueyi huan que namejuan nanquiselisque. </div>
<div class='p'>
<span class="verse" id="MT23_16">16&#160;</span>Huan no Jesús quinilij ne tacaquini ijcuín: </div>
<div class='p'>―Huan semi nanteicneltijque namejuan, porín namejuan sayó nanixpojpoyome huan nanquiyecanasnequij in ocsequin. Huan namejuan nanquinilíaj ijcuín: “Tacán acsá de namejuan moyectencahua de que quichihuas tensá huan quitenehua que: Quitztica in tiopan de Dios, yejua ne amo monequi quichihuas ten moyectencahuac ya. Pero tacán se tagat quitenehua que: Quitztica in tomin de oro ten ne yec yetoc tech ne tiopan de Dios, ijcuacón yejua nojón monequi quichihuas”. 
<span class="verse" id="MT23_17">17&#160;</span>Namejuan nanmijmiquilome san huan nanixpojpoyome san. ¿Catiyejua cachi monequi, yej nijín tomin de oro, oso yej nijín in tiopan de Dios ten quimohuisyotilía ne tomin de oro? 
<span class="verse" id="MT23_18">18&#160;</span>Huan no nanquijtoaj ijcuín: “Tacán acsá de namejuan moyectencahua de que quichihuas tensá huan quitenehua que: Quitztica in altar de ne taixpan tech in tiopan de Dios, ijcuacón yejua ne amo monequi quichihuas. Pero tacán se tagat moyectencahuas de que quitenehuas que: Quitztica in tomin ten monechicoa ipan in altar, ijcuacón yej nojón semi monequi ma quichihuas porín moyectencahuac ya”. 
<span class="verse" id="MT23_19">19&#160;</span>Huan namejuan nanmijmiquilome huan nanixpojpoyome san. ¿Catiyejua cachi monequi, cox yej in tomin ten monechicohuaj, oso yej nijín altar ten quimohuisyotilía ne tomin? 
<span class="verse" id="MT23_20">20&#160;</span>Huan ne naquen quitenehua ma “Quitztica in altar”, no quitenehua ma quitztica nochi ten quipía in altar. 
<span class="verse" id="MT23_21">21&#160;</span>Huan naquen quitenehua ma “Quitztica ne tiopan de Dios”, amo yejua san ne tiopan de Dios. Ta, no quitenehua Totajtzin Dios ten calyetica ompa. 
<span class="verse" id="MT23_22">22&#160;</span>Huan ne naquen quitenehua ma “Quitztica ne eluiyatzinco”, yejua ne no quitenehua de que ma quitztica ne campa tanahuatijtoc in Totajtzin Dios; huan no quitenehua de que ma quitztica Totajtzin Dios ten ompa yetica. </div>
<div class='p'>
<span class="verse" id="MT23_23">23&#160;</span>Huan no Jesús quinilij in tacaquini ijcuín: </div>
<div class='p'>―Huan semi nanteicneltijque, namejuan nantanextiliani huan namejuan nanfariseos, nannochin nanixcuecueptocque san de namotamachilis. Namejuan nanquimactilíaj Dios ne namodiesmo den xiutzitzin san ten cualtíaj para tacualis huan pajti, queme menta huan anis huan cominos. Pero nanquisecocahuaj in tanextililisme ten cachi hueyi tech in tanahuatil de Moisés. Nanquisecocahuaj in chipaucanemilis, huan ne teyolicnelilis huan ne tacuautamatilis. Huan yejua nijín monequi ma xiccihuacan huan amo xicchihuacan de que amo nanquitemactisque namodiesmo. 
<span class="verse" id="MT23_24">24&#160;</span>Namejuan nanixpojpoyome pero nanquinequij nantayecanasnequij. Huan namejuan nanquinnejnehuilíaj queme se tagat ten cuac tayi at, ijcuacón achto quiquixtilía moyotzitzin nijín at huan amo momaca cuenta de que cox yetoc se caballo aijtic. 
<span class="verse" id="MT23_25">25&#160;</span>Huan semi nanteicneltijque, namejuan nantanextiliani huan namejuan nanfariseos, nanochin nanixcuecueptocque san de namotamachilis. Namejuan nanquinejnehuilíaj queme in vasos huan caxme ten quichipahuaj panían san huan taijtic temitoc míac pitzotic. Huan no ijcón namejuan nanmochijchipautocque san panían san, pero tech namoyolijtic nanpexontocque ica míac tenesi tanemililis den tachtequilis huan pitzotachihualis. 
<span class="verse" id="MT23_26">26&#160;</span>Namejuan nanfariseos nanixpojpoyome, cachi cuali achtopa xicchijchipahuacan taijtic in vasos huan in caxme ten quipía míac pitzotic, huan ijcón mocahua nochi chipahuac ten panían huan ijticpa no. </div>
<div class='p'>
<span class="verse" id="MT23_27">27&#160;</span>Huan no Jesús quinilij in tacaquini ijcuín: </div>
<div class='p'>―Huan semi nanteicneltijque, namejuan nantanextiliani huan namejuan nanfariseos, nannochin nanixcuecueptocque san de namotamachilis. Nanquinehuilíaj queme ne cualtzin pochicticque tepancalme ten campa ne toctocque in ánimajme. Porín yec melau ne tepancalme campa yetocque in ánimajme motaj nochi cualtzin istacque, pero taijtic pexontoc nochi omicojcotol den ne ánimajme huan temitoc míac pitzotic. 
<span class="verse" id="MT23_28">28&#160;</span>Huan no ijcón namejuan yec melau ten nanmotaj semi nanyolcualtaca ihuan in tagayot, huan namoijticpa pexontoc de tacajcayahualis huan míac tenesi pitzotic. 
<span class="verse" id="MT23_29">29&#160;</span>Huan semi nanteicneltijque, namejuan nantanextiliani huan namejuan nanfariseos, nannochin nanixcuecueptocque san de namotamachilis. Huan namejuan nanquinchijchihuilíaj ne tepanme campa talpachiutocque in ánimajme ten tanahuatiani de Dios. Huan no nanquicualnextíaj nanquixojxochiyotíaj in tepanme campa talpachiutocque in ánimajme den taca ten catcaj yolcualime den taneltocani. 
<span class="verse" id="MT23_30">30&#160;</span>Huan namejuan nanquijtoaj ijcuín: “Tacán tejuan tinemisquíaj tech ne tonalme cuac nemicoj totayecancatatuan, ijcuacón amo titapalehuisquíaj para ma quinmictianij ne tanahuatiani de Dios”. 
<span class="verse" id="MT23_31">31&#160;</span>Huan ica nijín tajtolme nancajsicamatque ya namejuan mismo huan nanmoyectenextíaj ica namotajtoluan de que namohuejcautatuan quinmictijque ne tanahuatiani. Huan namejuan no nanteconehuan de namohuejcautatuan huan nanquichihuasque ijcón queme quichiuque namotatuan. 
<span class="verse" id="MT23_32">32&#160;</span>Ica ya nojón xictamichihuacan ya axcan ten ne achtopa quichiuque namotayecancatatuan. 
<span class="verse" id="MT23_33">33&#160;</span>Namejuan nantajcajcayahuani san huan nannemij queme cohuame huan queme tepiluan de cohuame. ¿Quenín ijcón huelis nanmopalehuisque huan nanmomaquixtisque de ne hueyi tatelchihualis ten namechuicas mictan? </div>
<div class='p'>
<span class="verse" id="MT23_34">34&#160;</span>Huan ijcón ocsepa Jesús quinilij ijcuín: </div>
<div class='p'>―Ica ya nojón namechinualtitanilis sequin tanahuatiani de Dios, huan sequin tamachilejque de Dios, huan tanextiliani den yancuic tanahuatil de Dios. Pero namejuan nanquinmictisque huan nanquincuoupampilosque, huan ocsequin nanquinuitequisque tech in tiopan de judíos. Huan no nanquintahuelitasque huan nanquincalanquixtisque cada se pueblo campa ajsisque. 
<span class="verse" id="MT23_35">35&#160;</span>Ica ya nojón namotech huetzis ne tatzacuiltilis de Dios, porín nanquinmictijtinenque ya nohuiyan nijín taca naquen chipaucanemíaj. Huan nanquinmictijtinenque in yolcualime desde ne achtopa tonal cuac quimictijque ne Abel ten yolchipahuac catca, huan hasta campa nemico in Zacarías teconeu de Berequías, naquen quimictijque ne tiopanijtic campa ne altar tamohuisyojcan. 
<span class="verse" id="MT23_36">36&#160;</span>De yec melau ten namechilía que in tatzacuiltilis de Dios ninpan huetzis in tagayot den axcan nemij. Huan huetzis ne hueyi tatzacuiltilis de Dios porín ne tajtacol de namejuan huan porín ne tajtacol de namotayecancatatuan temictiani. </div>
<div class='s'>Nican tajtoa de queniu Jesús Temaquixtijque quinchoquilía in pueblojuani de Jerusalén </div>
<div class='r'>(Lc. 13.34‑35) </div>
<div class='p'>
<span class="verse" id="MT23_37">37&#160;</span>Huan Jesús quinilij ijcuín: </div>
<div class='p'>―Namejuan nanpueblojuani de Jerusalén, namejuan nanquinmictíaj in tanahuatiani de Dios, huan nanquintepoxoníaj ne itanojnotzcahuan de Dios, naquen Dios namechualtitanilij. ¿Canachpa nicnequía namechsentilis para namechyecanas namejuan, nanpueblojuani de Jerusalén? Huan no nicnequía namechpalehuisquía ijcón queme in piotapachojque quinsentilía nipiluan yej tapaltampa, huan amo nanquinecque ma namechpalehuis. 
<span class="verse" id="MT23_38">38&#160;</span>Xiquitacan, namejuan, Dios namechsencahuac ya axcan, namejuan namochancahuan huan namopueblojcahuan. 
<span class="verse" id="MT23_39">39&#160;</span>Huan no namechilía que amo queman nannechitasque oc. Ta, sayó ijcuac ne tonal cuac namejuan nanmoyolnemilisque huan nannechilisque de Nejuatzin ijcuín: “Tejuatzin Tiontatiochihual de Dios, huan tihualajtoc itencopa Tohueyitayecancatajtzin Dios”.  </div>
<div class='psalmlabel' id='MT24_0'> 24</div>
<div class='s'>Nican Jesús Temaquixtijque quinnejmachtij in tacaquini de que cuejuelos in hueyi tiopan de judíos de Jerusalén </div>
<div class='r'>(Mr. 13.1‑2; Lc. 21.5‑6) </div>
<div class='p'>
<span class="verse" id="MT24_1">1&#160;</span>Huan ijcón cuac Jesús quisteu den tiopan de judíos huan yaya ocseco, ijcuacón motoquijque imomachtijcahuan huan quinequíaj quinextilisque in hueyi mohuistic tiopan huan ne tepan calicxime ten cualtzitzin. 
<span class="verse" id="MT24_2">2&#160;</span>Huan Jesús quinnanquilij ijcuín: </div>
<div class='p'>―Namejuan nanquitztocque nochi nijín, pero de yec melau ten namechilía que nican campa tiopan amo teyi mocahuas oc, nión se tet ten nanquitaj axcan sajsaliutocque huan nejnepaniutocque huan que amo huejuelihuisque oc. </div>
<div class='s'>Nican Jesús Temaquixtijque quinmachtij imomachtijcahuan de ne nescayome cuac in talticpac tajyohuis ya huan cuac ne tacuitapan tonalme </div>
<div class='r'>(Mr. 13.3‑23; Lc. 21.7‑24; 17.22‑24) </div>
<div class='p'>
<span class="verse" id="MT24_3">3&#160;</span>Huan ijcón in Jesús yajqui motalito tech ne tal lomojtzin ten monotza Olivos, huan imomachtijcahuan quichtacanojnotzacoj huan quilijque ijcuín: </div>
<div class='p'>―Xitechonili, ¿queman huejuelihuis nijín tiopan calicxime? ¿Huan toni nescayome oncas cuac Tejuatzin timohualuicas nican talticpac, cuac tamis ya in talticpac? </div>
<div class='p'>
<span class="verse" id="MT24_4">4&#160;</span>Ijcuacón in Jesús quinnanquilij ijcuín: </div>
<div class='p'>―Ximoyecpiacan huan ma amo aquen namechyolcajcayahua tech namotaneltocalis. 
<span class="verse" id="MT24_5">5&#160;</span>Porín hualasque míac tacajcayahuani huan ijcón míac quincajcayahuasque, porín yejuan quijtojtinemisque ijcuín: “Nejua ya ni Cristo Temaquixtijque”, huan ijcón miacque quincajcayahuasque. 
<span class="verse" id="MT24_6">6&#160;</span>Huan namejuan cuac nanquicaquisque den ne tehuilis huan cuac ongas míac moucayot de ne tehuilis, ijcuacón amo ximoyolmoutican, porín ipa ijcón monequi ma mochihua; pero no xicmatican que ayamo yej ne in tamilis den talticpac. 
<span class="verse" id="MT24_7">7&#160;</span>Huan tech ne tonalme pehuas moajocuisque pueblojuani huan motehuisque se huan ocsé pueblojuani, huan in tagayot den se país moajocuisque huan motehuisque se huan ocsé tagayot. Huan oncas míac cocolis huan míac máyanti huan talolinilis; huan nochi nijín mochihuas nohuiyampa tech in senmanahuac. 
<span class="verse" id="MT24_8">8&#160;</span>Huan cuac nochi nijín mochihuas ya, yej ne quijtosnequi que yequin peutiu mochiutiu hueyi tajyohuilis para nochi in talticpacuani. 
<span class="verse" id="MT24_9">9&#160;</span>Huan ijcuac ne tonal namechtemactisque para ma namechcojcocan huan para ma namechmictican. Huan nochi in tagayot ten amo taneltocaj, yejuan ne namechtahuelitasque porín namejuan nanyectacuautamatij nohuan itech notocaytzin. 
<span class="verse" id="MT24_10">10&#160;</span>Ijcuacón ne tonalme miacque taneltocani quipolosque nintacuautamatilis de Nejuatzin nohuan. Huan se huan ocsé motahuelitztinemisque, huan se huan ocsé motemactisque ihuan in tequihuani tech ne ninpueblojuan. 
<span class="verse" id="MT24_11">11&#160;</span>Huan miacque monextisque naquen xolopijtijtinemisque huan quijtojtinemisque que yejuan ya tanahuatiani de Dios huan ijcón quincajcayahuasque miacque taneltocani. 
<span class="verse" id="MT24_12">12&#160;</span>Huan ijcón momiactilis míac ten amo cuali tachihualisme, huan ica nojón miacque taneltocani quicahuasque ne tasojtalis se huan ocsé. 
<span class="verse" id="MT24_13">13&#160;</span>Pero naquen quisentocas yec tacuautamatis itech Cristo, hasta ne tonal cuac tamis in talticpac, yejua ne quipías ne maquixtilis. 
<span class="verse" id="MT24_14">14&#160;</span>Huan cuac motamitetapohuis ya tech nochi senmanahuac nijín yancuic Tajtoltzin de que Dios momasoutoc ica ihueyichicahualis, huan no cuac quintaminejmachtisque ya nochi in talticpacuani, ijcuacón xicmatican que ejcotihuitz ya in tamilis den talticpac. 
<span class="verse" id="MT24_15">15&#160;</span>Huan naquen quileeroa nijín Tajcuilolamatzin de Dios den tanahuatijque Daniel, monequi ma cajsicamatican. Porín in tanahuatijque Daniel, yejua ne queman ya quijtojca de que nanquitasque que mochihuas ya ne tetzaucapolihuilis campa amo monequía yetosquía, ten quitzojcuilotía ompa tech in tiopan de Dios. </div>
<div class='p'>
<span class="verse" id="MT24_16">16&#160;</span>Huan no ijcón Jesús quinilij imomachtijcahuan ijcuín: </div>
<div class='p'>―Huan nochi ne naquen calyetosque tech ne Judeajcopaca, yejuan nojón monequi ma cholocan, huan ma yacan huan ma motatican campa ne tepepan. 
<span class="verse" id="MT24_17">17&#160;</span>Huan ijcón ne naquen yetosque calcuaco den nichan, ma amo temo oc para calaquis ichan huan quixtis tensá ten niaxca. 
<span class="verse" id="MT24_18">18&#160;</span>Huan ijcón ne naquen yetosque itequitiyan, ma amo no quinemilican de que mocuepacan inchan de que ma quicuiti nintilma. 
<span class="verse" id="MT24_19">19&#160;</span>Huan cachi teicneltijque in sihuatzitzin ne ten cocoxcayetosque ica pili; huan teicneltijque sihuatzitzin ne naquen tachijchitijtosque ica coneme itech ne tonalme. 
<span class="verse" id="MT24_20">20&#160;</span>Ica ya nojón ximotatatautilican ihuan Dios que ne tonal cuac monequis nancholosque, ma amo namechajsi cuac taseseyas, oso cuac ne tonal de nesehuilis cuac amo quitecahuiliaya ma nejnentosque. 
<span class="verse" id="MT24_21">21&#160;</span>Porín ne tonalme oncas cachi hueyi tajyohuilis ten amo queman nanquitacque desde cuac tzinpehuac in talticpac. Huan amo queman oncas oc satepan ocsé tajyohuilis queme nijín ten nanquipanosque. 
<span class="verse" id="MT24_22">22&#160;</span>Huan queme in Totajtzin Dios amo quitocotzos oc in tajyohuilis de ne tonalme, ijcuacón amo aquen huelis maquisas. Pero Totajtzin Dios quitocotzos in tajyohuilis de ne tonalme porín Dios quintasojta naquen Yejuatzin quinijitac ya ma pohuican ihuantzin. 
<span class="verse" id="MT24_23">23&#160;</span>Huan tacán acsame namechilisquía ijcuín: “Xiquitacan, nepa yetoc in Cristo Temaquixtijque”, oso namechilisque: “Xiquitacan, tiyohue tiquitatij campa yetoc in Cristo Temaquixtijque”, pero amo xiquinneltoquilican ne tacajcayahuani. 
<span class="verse" id="MT24_24">24&#160;</span>Porín miacque tacajcayahuani moajocuisque huan hualasque huan quijtojtinemisque que yejuan in Cristo Temaquixtijque huan yejuan tanahuatiani de Dios. Huan yejuan quichihuasque miacque mohuiscatequit huan no quichihuasque tatiochihualisme ica mohuisyot, para que ijcón cachi huelis quincajcayahuasque in taneltocani. Huan achá no quincajcayahuasque hasta itaijitaluan de Dios. 
<span class="verse" id="MT24_25">25&#160;</span>Huan nochi nijín namechilía ya achtopa que mochihuas. </div>
<div class='p'>
<span class="verse" id="MT24_26">26&#160;</span>Huan no Jesús quinnextiliaya imomachtijcahuan ijcuín: </div>
<div class='p'>―Ica ya nojón como namechilisque in tacajcayahuani ijcuín: “Tiyohue tiquitatij in Cristo, nepa yetoc campa tayiucan”, amo xiyacan. Oso no namechilisque: “Tiyohue tiquitatij ne calijtic porín ompa yetoc in Cristo”, pero amo no xiquinneltoquilican nojón tacajcayahuani. 
<span class="verse" id="MT24_27">27&#160;</span>Huan ijcón queme nanquitaj de que tapetani ica ne ticohuat nepa iquisayampa tonal huan tamiti hasta ipolihuiyampa in tonal, no ijcón Nejuatzin nannechitasque tech ne tonal cuac Nejuatzin ni Yectagatzin nimohualuicas nican talticpac. 
<span class="verse" id="MT24_28">28&#160;</span>No ijcón campa yesqui huetztos se miquet, no ompa mosentilíaj míac tzojpilome. Porín tzojpilome cuali quimatij can huetztoc in miquet huan ompa moijsiucasentilíaj. Xicmatican de que no ijcón mosentilijtihuetzisque notaneltocacahuan cuac Nejuatzin ni Cristo nimohualuicas nican talticpac. </div>
<div class='s'>Nican Jesús Temaquixtijque quinmachtij imomachtijcahuan de ne tonal cuac mohualuicas nican talticpac Yejuatzin in Yectagatzin de Dios </div>
<div class='r'>(Mr. 13.24‑37; Lc. 21.25‑33; 17.26‑30, 34‑36) </div>
<div class='p'>
<span class="verse" id="MT24_29">29&#160;</span>Huan no Jesús quinnextiliaya imomachtijcahuan ijcuín: </div>
<div class='p'>―Huan ijcón tech nojón tonalme nimanpa den ne hueyi tajyohuilis, ijcuacón in tonaltzin tayohuayantis huan amo tanextis oc, huan in metzti amo no tahuis oc, huan in sitalinme tepehuisque den eluiyac. Huan in chicaucatayecanani de nemij ne ejecaixco, yejuan nojonques Dios quintzetzelos. 
<span class="verse" id="MT24_30">30&#160;</span>Huan ijcón nanquitasque ne ejecaixco se nescayot den ica monextilis de que nihualajtoc ya Nejuatzin ni Yectagatzin. Ijcuacón nochi in talticpacuani mochoctisque huan nechitasque nejua ni Yectagatzin cuac Nejuatzin nihualajtos ya mixtzalan tech ne ejecaixco, huan cualtzin nipetantihualas ica in hueyi chicahualis. 
<span class="verse" id="MT24_31">31&#160;</span>Huan in Dios quinualtitanis in ángeles taquehualme de Dios ica se hueyi tzajtzilis den tapitz, huan ijcón quinsentilisque nochi ne notaijitaluan nochi tech in se manahuac desde campa tzinehua in talticpac huan in eluiyac huan hasta ne campa tzintami. 
<span class="verse" id="MT24_32">32&#160;</span>Namechilía de que ximoyecajsicamatiltican de nijín nexcuitil den higoscuohuit. Huan cuac nanquitasque que cualtzin maxoxohuixtoc ya in higoscuohuit, ijcuacón nanquimatisque ya de que ejcotoc ya in tonalme den tatotoncayot. 
<span class="verse" id="MT24_33">33&#160;</span>Huan ijcón cuac no nanquitasque de que mochiutoc ya nochi nijín nescayome ten namechiluijca ya ne achtopa, ijcuacón xicmatican que niyetoc ya caltenteno ya para nihualas nican talticpac. 
<span class="verse" id="MT24_34">34&#160;</span>De yec melau ten namechilía de que nochi nijín nescayome mochihuas achtopa ya de que miquisque in tagayot ten axcan nemij. 
<span class="verse" id="MT24_35">35&#160;</span>Huan masqui in talticpac huan in eluiyac tajtamis, pero notajtoltzitzin amo queman tamis. </div>
<div class='p'>
<span class="verse" id="MT24_36">36&#160;</span>Huan no Jesús quinilij imomachtijcahuan ijcuín: </div>
<div class='p'>―Huan ijcuac ne tonal de nohualalis amo aquen quimatis. Hasta itaquehualuan de Dios in ángeles ten yetocque ne tech eluiyac amo no quimatij de ne tonal cuac Nejuatzin nimohualuicas. Ta, sayó quimatos Tohueyitajtzin Dios. 
<span class="verse" id="MT24_37">37&#160;</span>Huan ijcón queme ne tonal cuac nemico in tanahuatijque Noé, no ijcón mochihuas cuac Nejuatzin nimohualuicas ni Yectagatzin. 
<span class="verse" id="MT24_38">38&#160;</span>Huan tech ne tonalme cuac nemico Noé achtopa que hualasquía ne hueyi tetzaucaquiohuit, ijcuacón nochi in tagayot tatacuajtoyaj san, huan ocsequin motahuantijtoyaj san. Huan in ocsequin tetatme huan tenanme quinijtantoyaj san ne teichpochuan para ma monamictican. Huan ijcón mochiutihualaya hasta cuac Noé calayic tech in hueyi barco ten monotza arca. 
<span class="verse" id="MT24_39">39&#160;</span>Huan in tagayot amo quineltocacque de que hualasquía ne tetzaucaquiohuat. Pero satepan cuac huala ya, ijcuacón nochi quinuiyac huan moaelsimijque. Huan ijcón no tech ne tonalme ijcón yesqui, cuac nimohualuicas Nejuatzin ni Yectagatzin. 
<span class="verse" id="MT24_40">40&#160;</span>Huan tech ne tonalme tequititosque ome taca tech in mila, huan se tequitique Dios cajocuis huan ocsé mocahuas. 
<span class="verse" id="MT24_41">41&#160;</span>Huan no ijcón ome sihuame yetosque campa molino tixcuechojtosque, huan se sihuat Dios cajocuis huan in ocsé mocahuas. 
<span class="verse" id="MT24_42">42&#160;</span>Ica ya nojón ya xiyecyectocan huan xitachixtocan, porín amo nanquimatij toni horas hualas Namotayecancateco Jesucristo. 
<span class="verse" id="MT24_43">43&#160;</span>Huan xicmatican nijín: Tacán quimatisquía in tetat de que toni hora hualasquía in tachteque, ijcuacón ne tetat achá moyejyectalijtosquía, huan ijsatosquía, huan amo mocahuasquía ma quicaltapocan para quitachtequisque. 
<span class="verse" id="MT24_44">44&#160;</span>Ica ya nojón ya namejuan no ximoyejyectalijtocan, porín Nejuatzin ni Yectagatzin nimohualuicas ya cuac namejuan amo nanyoltanemilijtosque nión no nannechchixtosque. </div>
<div class='s'>Nican Jesús Temaquixtijque quitalij se nexcuitil de ne taquehual ten yolcuali huan ocsequin ten amo yolcuali </div>
<div class='r'>(Lc. 12.41‑48) </div>
<div class='p'>
<span class="verse" id="MT24_45">45&#160;</span>Huan ijcón in Jesús quinmachtiaya imomachtijcahuan ica nexcuitil ijcuín: </div>
<div class='p'>―Huan axcan namechtapohuiti de se taquehual ten yolcuali huan ten cuatamatque. Huan nipatrón de ne taquehual den tatequitiltijque den ocsequin taquehualme, huan ma yejua tanahuati ma quintamacacan cuac ne hora de tacualis. 
<span class="verse" id="MT24_46">46&#160;</span>Huan ijcón ne tayecancataquehual tatiochihual yesqui porín cuac ejcos nipatrón, ijcuacón cajsiquiu quichiutoc ten quinajnahuatijteu. 
<span class="verse" id="MT24_47">47&#160;</span>De yec melau ten namechilía, ne patrón quicahuilis ne itayecancataquehual ma yejua quinyecana in ocsequin taquehualme huan nochi ne ten niaxca. 
<span class="verse" id="MT24_48">48&#160;</span>Pero no namechtapohuiti de se tayecancataquehual ten amo yolcuali. Huan moyolíaya yejua san ijcuín: “Nopatrón huejcahuati huan amo niman ejcos”. 
<span class="verse" id="MT24_49">49&#160;</span>Ijcuacón ne tayecancataquehual pehuac quintajyohuiltía in ocsequin taquehualme, huan no pehuac tatacuati san, huan no pehuac tahuana ihuan in tahuanani. 
<span class="verse" id="MT24_50">50&#160;</span>Huan ijcón in patrón ejcoc tech ne tonal cuac ne itayecancataquehual amo quichixtoc, porín yejua amo quimatía toni hora ejcosquía nipatrón. 
<span class="verse" id="MT24_51">51&#160;</span>Huan ijcón in patrón quichicaucatatzacuiltis ne taquehual ten amo yolcuali. Huan quitelchihuas, huan quititanis ma tajyohuiti ihuan ne taca ten ne yolcuecuepme san. Huan ompa chocatosque huan tannanatzocatosque tech ne tajyohuilis.  </div>
<div class='psalmlabel' id='MT25_0'> 25</div>
<div class='s'>Nican tajtoa de que Jesús Temaquixtijque quitalíj se nexcuitil den májtacti ichpochme </div>
<div class='p'>
<span class="verse" id="MT25_1">1&#160;</span>Huan ijcón in Jesús quinilij imomachtijcahuan ocsepa se nexcuitil ijcuín: </div>
<div class='p'>―Nicnejnehuililtía májtacti ichpochme queme ichicahualis de Dios cuac Yejuatzin momasoutoc ica ihueyichicahualis se iyolijtic. Huan nijín májtacti ichpochme quicuicque ne nintahuiluan huan quisque para quinamiquito ne teyoquich ten monamictiti ya. 
<span class="verse" id="MT25_2">2&#160;</span>Huan macuilime ichpochme catcaj yec tanemiliayaj, huan in ocsequin macuil ichpochme amo yec tanemiliayaj. 
<span class="verse" id="MT25_3">3&#160;</span>Huan in macuilime ichpochme ten amo yec tanemiliayaj, yejuan quicuicque nintahuiluan huan yajque huan amo cuiyacque míac gas para ocsepa quinpexontisquíaj nintahuiluan cuac tamisquía in gas. 
<span class="verse" id="MT25_4">4&#160;</span>Huan in macuil ichpochme naquen yec tanemiliayaj, yejuan nojonques quicuicque nintahuiluan huan no cuiyacque míac gas para ocsepa quinpexontisquíaj nintahuiluan. 
<span class="verse" id="MT25_5">5&#160;</span>Huan in teyoquich semi huejcahuac para ejcos; huan ne ichpochme yejuan mocuahuihuicayaj ica cochilis huan niman ixcojcochíaj. 
<span class="verse" id="MT25_6">6&#160;</span>Huan ijcón ne tajcoyohuan ya cuac mocayic se tzajtzilis, ijcuacón quijtoayaj ijcuín: “Pon huitza ya in teyoquich; niman xiquisacan xiyacan huan xicnamiquitij porín Yejuatzin hualajtoc ya”. 
<span class="verse" id="MT25_7">7&#160;</span>Huan ijcón nochi ne ichpochme meuque huan moquetzque huan peuque quixotaltía nintahuiluan. 
<span class="verse" id="MT25_8">8&#160;</span>Huan in macuil ichpochme ten amo yec tanemiliayaj, yejuan quinilijque in ocsequin ichpochme ijcuín: “Xitechonmacacan sequin namogas porín tejuan totahuiluan sehuisnequij porín tamic ya in gas”. 
<span class="verse" id="MT25_9">9&#160;</span>Ijcuacón in macuil ichpochme ten yec tanemiliayaj, yejuan tananquilijque ijcuín: “Amo huelis tamechmacasque porín tacán tamechmacaj, ijcuacón amo no ajsis para tejuan. Cachi cuali xiyacan campa quinamaca huan ompa xicohuacan para namejuan”. 
<span class="verse" id="MT25_10">10&#160;</span>Pero cuac yajque ya quicohuatoj ya ne in gas ne macuil ichpochme ten amo yec tanemiliayaj, ijcuacón ejcoc ne teyoquich. Huan in macuil ichpochme ten yec tanemiliayaj huan ten moyejyectalijque ya, yejuan calacque ihuan ne teyoquich campa nenamictilis. Huan niman quitzacuacque in puerta. 
<span class="verse" id="MT25_11">11&#160;</span>Huan cachi satepan ejcocque ne ocsequin macuilime ichpochme ne ten amo moyejyectalijtoyaj huan quijtoayaj ijcuín: “Totecotzin, Totecotzin, xitechontatapohuili”. 
<span class="verse" id="MT25_12">12&#160;</span>Huan ne teyoquich quinnanquilij ijcuín: “Yec melau ten namechilía que amo namechixmati aconi namejuan”. </div>
<div class='p'>
<span class="verse" id="MT25_13">13&#160;</span>Huan ijcón in Jesús quintaminojnotzac ya in tagayot huan quinilij ijcuín: </div>
<div class='p'>―Amo xicchihuacan queme ne ichpochme ne ten amo yec tanemiliayaj. Ta, xiijsatocan huan xitatachixtocan porín amo nanquimatisque catiyejua tonal nión catiyejua hora nimohualuicas Nejuatzin ni Yectagatzin. </div>
<div class='s'>Nican Jesús Temaquixtijque quitalij se nexcuitil de ne huelilisme ten quinejnehuilía queme in tomin </div>
<div class='p'>
<span class="verse" id="MT25_14">14&#160;</span>Huan Jesús quinilij imomachtijcahuan ijcuín: </div>
<div class='p'>―Nicnejnehuililtía se patrón queme ichicahualis de Dios cuac Yejuatzin momasoutoc ica ihueyichicahualis se iyolijtic. Huan ne patrón quinemilijtoc de que paxolotiu tech ocsé pueblo. Huan cuac ejcoc ya in tonal de que quisas ya, ijcuacón quinnotzac itaquehualuan huan quinmajmactilijtehuac nitomin cada se taquehual. 
<span class="verse" id="MT25_15">15&#160;</span>Huan senme de ne taquehualme quimactilij macuil mil monedas de istac tomin; huan ocsé quimactilij ome mil; huan in ocsé quimactilij se mil. Huan yejua ijcón quinmactilij in tomin ijcón queme quinitac de cada se den quipíayaj huelilis para tequitisque. Huan de ompa in patrón yajqui paxaloto huejca tech ocsé país. 
<span class="verse" id="MT25_16">16&#160;</span>Huan in taquehual ten quiselij in macuil mil monedas de tomin, yejua ne quicuic in tomin huan yajqui quitequitiltito ne tomin huan quitanic ocsé macuil mil monedas de tomin. 
<span class="verse" id="MT25_17">17&#160;</span>Huan no ijcón ne taquehual ten quiselij ome mil monedas de tomin, no ijcón quichihuac huan quitequitiltito ne tomin huan quitanic ocsé ome mil monedas de tomin. 
<span class="verse" id="MT25_18">18&#160;</span>Huan ne taquehual ten quiselij se mil san, yejua nojón yajqui tachcuato huan ompa quipantalito in tomin den quimactilijca ya nipatrón. 
<span class="verse" id="MT25_19">19&#160;</span>Huan panoc míac tonalme huan ijcón mocuepac ne inpatrón de ne taquehualme, huan quinemilij in patrón quitepotztocati nijín tahuicalis de ne eyi taquehualme. 
<span class="verse" id="MT25_20">20&#160;</span>Huan ijcón mochihuac que achtopa ejcoc in taquehual ne den quiselijca macuil mil monedas huan quimactij nipatrón ocsé macuil mil ten quitanic ya huan quilij ijcuín: “Notecotzin, tejuatzin tinechonmactilijca macuil mil monedas de tomin, pero nican yetoc ocsé macuil mil ten nictanic ya”. 
<span class="verse" id="MT25_21">21&#160;</span>Ijcuacón in patrón quinanquilij ijcuín: “Cuali yetoc, tejuatzin, titaquehual den semi tiyolcuali huan cuali titequitique, porín cuali tictequitiltij ya in tepitzin in tomin ten nimitzmactilijteuca ya. Ica ya nojón tejua nimitztalis tinotayecancataquehual, huan yequintzin xipano tech nochantzin huan cuali ma tisentequitican huan ma timosenpanyolpactican”. 
<span class="verse" id="MT25_22">22&#160;</span>Huan de ompa ejcoc in taquehual ten quiselijca ome mil monedas huan quilij ne ipatrón ijcuín: “Notecotzin, tejuatzin tinechonmactilijca ya ome mil monedas, pero axcan nican nimitzualcuilía ocsé ome mil ten nictanic ya”. 
<span class="verse" id="MT25_23">23&#160;</span>Ijcuacón in patrón quinanquilij ijcuín: “Cuali yetoc, tejuatzin, titaquehual ten semi tiyolcuali huan cuali titequitique porín cuali tictequitiltij ya in tomin masqui tepitzin san ten nimitzmactilijteuca. Ica ya nojón nimitztaliti tejua tinotayecancataquehual. Huan yequintzin xipano tech nijín nochantzin huan cuali ma tisentequitican huan ma timosepanyolpactican”. 
<span class="verse" id="MT25_24">24&#160;</span>Huan de ompa ejcoc ne taquehual ten quiselijca se mil san monedas de tomin huan quilij ne ipatrón ijcuín: “Notecotzin, nejua nicmatía que tejuatzin chicahuac tiquintequitiltía motaquehualuan, huan tejuatzin nicmatía de que ticajocui taquilome campa amo tictocac huan ticololoa xinach campa amo teyi tictepehuac. 
<span class="verse" id="MT25_25">25&#160;</span>Huan nicmohuilij ne chicaucatequit. Ica ya nojón nicuic in tomin huan nicuiyac nictalpachoto tech se talcomit. Huan axcan nican yetoc nijín motomin ten tinechmactilijteuca ya; xiconcui ten moaxca”. 
<span class="verse" id="MT25_26">26&#160;</span>Ijcuacón in patrón quinanquilij in taquehual ne ten amo yolcuali huan quilij ijcuín: “Tejua semi titatziu porín ticmatoya ya de que nicajocui taquilome campa amo nictocac, huan nicololoa campa amo teyi nictepehuac. 
<span class="verse" id="MT25_27">27&#160;</span>Ica ya nojón cachi cuali xictemacani oso xicalaquiani tech se banco campa notomin huelisquía quitequitiltisquíaj ne taca naquen tiquinmactilisquía. Huan ijcón cuac nimocuepasquía, ijcuacón nicselisquía notomin ihuan ten motanilij ya notomin”. 
<span class="verse" id="MT25_28">28&#160;</span>Huan ijcón in patrón quinilij in ocsequin taquehualme ijcuín: “Xicuilican de ne tatziu ne se mil monedas de tomin huan xiquinmactilican ne naquen quipía májtacti mil monedas. 
<span class="verse" id="MT25_29">29&#160;</span>Huan nochi ne naquen quipíaj in tamachilisme de Dios huan quitequitiltíaj, yejuan nojonques cachi oc Dios quinmactilis. Huan nochi ne naquen quipíaj sayó tepitzin san tamachilisme de Dios huan amo quitequitiltisque in tepitzin san ten quipíaj, yejuan nojonques Dios quitamicuilis ne den tepitzin san ten quipíaj. 
<span class="verse" id="MT25_30">30&#160;</span>Huan ne taquehual ten tatzihuic nimantzin xicuiyacan huan xicalantamotacan ne campa tayohuayanijtic huan ma ompa chocato huan ma ompa tannanatzocato tech ne tajyohuilis”. </div>
<div class='s'>Nican Jesús Temaquixtijque quinmachtij in tacaquini de ne tonal cuac Yejuatzin quinixcomacas huan quintelchihuas in talticpacuani </div>
<div class='p'>
<span class="verse" id="MT25_31">31&#160;</span>Huan no Jesús quinilij imomachtijcahuan ijcuín: </div>
<div class='p'>―Huan ijcón Nejuatzin ni Yectagatzin nimohualuicas ica chicahualis queme hueyi chiuque de rey, nechyehualojtihualasque nochi niángeles itaquehualuan in Totajtzin Dios. Huan Nejuatzin nimotalis tech ne nomohuiscasehuilojcan campa ne notaixejecocan huan campa ne no tacualtzincan. 
<span class="verse" id="MT25_32">32&#160;</span>Huan ijcón in ángeles quinsentilisque nochi in pueblojuani de nochi pueblojme den talticpac noixpantzinco Nejuatzin. Huan Nejuatzin ni Cristo niquinsejsecotalis se huan ocsé, ijcón queme ne tapixque quinsejsecotalía in ichcame huan in chivos. 
<span class="verse" id="MT25_33">33&#160;</span>Huan Nejuatzin ni Cristo niquinyectalis noyecmacopaca in ichcame; huan in chivos niquintalis noopochcopaca. 
<span class="verse" id="MT25_34">34&#160;</span>Huan ijcón Nejuatzin nitayecanque niquinilis naquen yetosque noyecmacopaca ijcuín: “Xihualacan nohuan namejuan, porín nantatiochihualme den Notajtzin Dios. Huan xicselican nijín yec yetolis nepa eluiyactzinco ten Totajtzin Dios ne campa nanyetosque namejuan. Ipa namechchijchihuilij ya desde ne tonal cuac tzinpehuac in talticpac”. 
<span class="verse" id="MT25_35">35&#160;</span>Huan Nejuatzin ni Yectagatzin no niquinilis ne naquen yetosque noyecmacopaca ijcuín: “Nejuatzin cuac nimayanaya, ijcuacón namejuan nannechtamacacque. Huan cuac nimocaltajtaniaya, ijcuacón namejuan nannechmacacque can nimocuasehuis. 
<span class="verse" id="MT25_36">36&#160;</span>Huan no cuac amo nicpiaya notilmajtzin, ijcuacón namejuan nannechtaquentijque. Huan cuac nimococoaya ya, ijcuacón namejuan nannechcalpanotoj. Huan cuac niyetoya cárcelijtic, ijcuacón namejuan nanualajque nannechitacoj”. 
<span class="verse" id="MT25_37">37&#160;</span>Huan ne naquen yolchipauque quinanquilisque ijcuín: “Totecotzin, ¿catiyejua tonal timitzitacque cuac timayancanemía huan timitztamacacque? ¿Huan catiyejua tonal timitzitacque cuac tiamiquía huan timitzatiltijque? 
<span class="verse" id="MT25_38">38&#160;</span>¿Huan catiyejua tonal timitzitacque cuac timocaltajtaniaya huan tejuan timitzmacacque can timosehuis? ¿Huan catiyejua tonal timitzitacque cuac amo ticpiaya motilma huan tejuan timitztaquentijque? 
<span class="verse" id="MT25_39">39&#160;</span>¿Huan catiyejua tonal timitzitacque cuac timococoaya ya oso cuac tiyetoya tech in cárcelijtic huan tejuan timitzitatoj?” 
<span class="verse" id="MT25_40">40&#160;</span>Huan in Jesús in tayecanque quinnaquilis ijcuín: “De yec melau ten namechilía que nochi ten yesqui tapalehuilis ten nanquichiuque para nijinques nocnihuan masqui nocnihuan amo quipiayaj tenica ixpanosque, pero nochi nijín nanquichiuque para Nejuatzin”. </div>
<div class='p'>
<span class="verse" id="MT25_41">41&#160;</span>Huan no Jesús quinilij imomachtijcahuan ijcuín: </div>
<div class='p'>―Huan de ompa in tayecanque quinilis naquen yetosque iopochcopaca ijcuín: “Xicnechtapatahuilican, namejuan den nantatelchihualme ya, huan xiyacan tech ne tit ten amo queman sehuis campa Dios quichijchihuac ya para in amocuali huan para nitaquehualuan. 
<span class="verse" id="MT25_42">42&#160;</span>Huan ompa xiyacan porín cuac nimayanac, namejuan amo nannechtamacacque. Huan cuac niamiquía, namejuan amo nannechatiltijque. 
<span class="verse" id="MT25_43">43&#160;</span>Huan cuac nimocacaltajtaniaya, namejuan amo nannechmacacque can nimosehuis. Huan cuac nechpoloaya notilmajtzin, namejuan amo nannechtaquentijque. Huan cuac nejua nimococoaya huan niyetoya cárcelijtic, ijcuacón namejuan amo no nannechcalpanotoj”. 
<span class="verse" id="MT25_44">44&#160;</span>Ijcuacón in taca den tatelchihualme quinanquilisque ijcuín: “Totecotzin, ¿quemanían timitzitacque ay timayancanemi oso tiamictinemi oso mitzpoloaya motilma, oso timococoaya, oso tiyetoya tech in cárcel huan amo timitzpalehuijque?” 
<span class="verse" id="MT25_45">45&#160;</span>Huan ijcuacón Jesús in tayecanque quinnanquilis ijcuín: “De yec melau ten namechilía, nochi ten yesqui tapalehuilis ten amo nanquichiuque ihuan nijín nocnihuan ten amo quipiayaj tenica ixpanosque, no ijcón amo para nejua nanquichiuque. 
<span class="verse" id="MT25_46">46&#160;</span>Huan nochi namejuan den tatelchihualme nantamelahuasque campa ne tatzacuiltilis ten amo queman tamis. Huan nochi namejuan den nanyolcualime nantamelahuasque campa ne nemilis nachipa”.  </div>
<div class='psalmlabel' id='MT26_0'> 26</div>
<div class='s'>Nican tajtoa de queniu moyectencauque in tayecanani judíos para quiquitzquisque Jesús Temaquixtijque </div>
<div class='r'>(Mr. 14.1‑2; Lc. 22.1‑2; Jn. 11.45‑53) </div>
<div class='p'>
<span class="verse" id="MT26_1">1&#160;</span>Huan cuac Jesús quintaminextilij ya nochi nijín nexcuitil, ijcuacón quinilij imomachtijcahuan ijcuín: </div>
<div class='p'>
<span class="verse" id="MT26_2">2&#160;</span>―Huan cuali nanquimatocque ya que nican ome tonalica mochihuas iluit den tajyohuilis huan Nejuatzin ni Yectagatzin nechtemactisque para ma nechcuoupampilocan. </div>
<div class='p'>
<span class="verse" id="MT26_3">3&#160;</span>Huan ijcón in tayecanani tiopixcame huan in tanextiliani den tanahuatil de Moisés huan in huehuentzitzin den pueblojuani judíos, nochi nijinques mosentilijque icalteno ne tayecanque tiopixcat ten monotza Caifás. 
<span class="verse" id="MT26_4">4&#160;</span>Huan ompa moixejecoltijque se huan ocsé quenín para quiquitzquisque queme preso in Jesús ica tacajcayahualis para quimictisque. 
<span class="verse" id="MT26_5">5&#160;</span>Huan no quinemilijque ijcuín: </div>
<div class='p'>―Cachi cuali ma amo ticchihuacan axcan, porín mochiutoc ne hueyi iluit den tajyohuilis huan para ma amo moyolcuecuejmolocan in tagayot. </div>
<div class='s'>Nican tajtoa de queniu se sihuat de ne pueblo Betania quicuaojxilij Jesús Temaquixtijque ica aceite ten semi ajuiyac </div>
<div class='r'>(Mr. 14.3‑9; Jn. 12.1‑8) </div>
<div class='p'>
<span class="verse" id="MT26_6">6&#160;</span>Huan Jesús yetoya tech ne pueblo Betania campa calyetoya ne Simón naquen Jesús quipajtijca ya den ninacayo pajpalanía. 
<span class="verse" id="MT26_7">7&#160;</span>Huan motoquij se sihuat campa Jesús tacuajtoya huan quicuaojxilij aceite ica se istaccomit ten pexontoya ica aceite ten cualtzin ajuiyac huan ten semi patío. 
<span class="verse" id="MT26_8">8&#160;</span>Huan cuac imomachtijcahuan quitacque ten quichihuac ne sihuat, ijcuacón yejuan yolcualanque huan peuque quilíayaj ijcuín: </div>
<div class='p'>―¿Queyé, tejua sihuat, ijcón ticchihua? Ticahuiloj nijín ajuiyacayot. 
<span class="verse" id="MT26_9">9&#160;</span>Ta, cachi cuali ma ticnamacanij ica míac tomin huan ica nijín tomin tiquinpalehuisquíaj in taca ten amo teyi quipíaj ten cuasque. </div>
<div class='p'>
<span class="verse" id="MT26_10">10&#160;</span>Huan cuac ijcón quijtoayaj, ijcuacón in Jesús quicayic huan quinilij ijcuín: </div>
<div class='p'>―¿Queyé nanquicuejmoloaj nijín sihuatzin? Porín nochi nijín ten nechchihuilía, se cuali tequit. 
<span class="verse" id="MT26_11">11&#160;</span>Porín xicmatican de que nachipa namohuan yetosque ne naquen amo teyi quipía ten cuasque. Pero nejua amo nachipa namohuan ninemis nican. 
<span class="verse" id="MT26_12">12&#160;</span>Huan nijín sihuat nechcuaojxilijtoc ica nijín aceite den ajuiyacat, huan nijín quichihuac para ne tonal cuac nechtalpachotihue tech ne ánimajcal. 
<span class="verse" id="MT26_13">13&#160;</span>De yec melau ten namechilía que campa yesqui motetapohuis nijín yancuic tanahuatil de Dios tech nochi se manahuac, no ijcón motetapohuis de nijín sihuatzin ten quichihuac axcan, huan ica nijín quelnamiquisque ne sihuatzin. </div>
<div class='s'>Nican tajtoa de queniu in Judas moyectencahuac de quitemactis Jesús Temaquixtijque inmaco in tayecanani </div>
<div class='r'>(Mr. 14.10‑11; Lc. 22.3‑6) </div>
<div class='p'>
<span class="verse" id="MT26_14">14&#160;</span>Huan senme den majtactiomomen imomachtijcahuan ten monotza Judas Iscariote, yejua ne yajqui quinnojnotzato in tayecanani tiopixcame. 
<span class="verse" id="MT26_15">15&#160;</span>Huan Judas quinilij ijcuín: </div>
<div class='p'>―¿Canachi tomin nannechmacasque para que ma nejua namechmacti Jesús Temaquixtijque? </div>
<div class='p'>Huan in tayecanani quinanquilijque ijcuín: </div>
<div class='p'>―Timitzixtahuilisque sempoal huan májtacti ica ne istac tomin denario ―yesqui queme valeroa eyi ciento pesos. </div>
<div class='p'>
<span class="verse" id="MT26_16">16&#160;</span>Huan cuac in Judas quiselij ya in tomin, ijcuacón yejua pehuac tech ne tonal de que quitemojtinemía para quenín huelis quitemactis in Jesús inmaco in tayecanani. </div>
<div class='s'>Nican tajtoa de queniu Jesús Temaquixtijque quinnextilij imomachtijcahuan de ne Santa Cena </div>
<div class='r'>(Mr. 14.12‑25; Lc. 22.7‑23; Jn. 13.21‑30; 1 Co. 11.23‑26) </div>
<div class='p'>
<span class="verse" id="MT26_17">17&#160;</span>Huan ijcón queman ajsic ya ne achto tonal den iluit den tajyohuilis cuac quicuayaj pan ten amo quipía tamajmahuilis de levadura, ijcuacón motoquijque imomachtijcahuan huan quitajtoltijque Jesús ijcuín: </div>
<div class='p'>―¿Can timonequiltía ma timitzchijchihuilitij in tacualis para titacuasque tech ne iluit den tajyohuilis? </div>
<div class='p'>
<span class="verse" id="MT26_18">18&#160;</span>Ijcuacón in Jesús quinnanquilij ijcuín: </div>
<div class='p'>―Xiyacan tech ne pueblo huan xiajsican ichan se tagat huan xiquilican ijcuín: “In Tamachtijque quijtoa que ejcotoc ya ne hora de notajyohuilis huan tech mochantzin nejua nicnequi ma ticchihuacan ne iluitzin den tajyohuilis ihuan nomomachtijcahuan”. </div>
<div class='p'>
<span class="verse" id="MT26_19">19&#160;</span>Huan imomachtijcahuan yajque quichihuatoj ijcón queme Jesús quinnajnahuatij ya, huan ompa quichijchiuque in tacualis para se iluit den tajyohuilis. </div>
<div class='p'>
<span class="verse" id="MT26_20">20&#160;</span>Huan cuac ne tapoyauteno ya, Jesús motocotzojtzino huan tacuaj ihuan ne majtactiomome imomachtijcahuan. 
<span class="verse" id="MT26_21">21&#160;</span>Huan cuac ne tacuajtoyaj ya, ijcuacón Jesús quinilij ijcuín: </div>
<div class='p'>―Yec melau ten namechilía de que senme de namejuan nechtemactis inmaco in tayecanani para nechmictisque. </div>
<div class='p'>
<span class="verse" id="MT26_22">22&#160;</span>Ijcuacón semi moyolcocoayaj ne imomachtijcahuan huan peuque quimatajtoltíaj se huan ocsé huan quilijque ijcuín: </div>
<div class='p'>―Notecotzin, ¿xon amo nejua? </div>
<div class='p'>
<span class="verse" id="MT26_23">23&#160;</span>Huan Yejuatzin quinnanquilij ijcuín: </div>
<div class='p'>―Ne naquen pantajaquis tech noplato, yejua ne naquen nechtemactis. 
<span class="verse" id="MT26_24">24&#160;</span>Yec melau Nejuatzin ya ni Yectagatzin niyás nimomiquilitiu ijcón queme quijtoa in Tajcuilolamatzin. Pero cachi teicneltijque ne tagat naquen nechtemactis Nejuatzin ni Yectagatzin; cachi cuali nojón tagat ma amo yolini nican talticpac. </div>
<div class='p'>
<span class="verse" id="MT26_25">25&#160;</span>Ijcuacón tananquilij in Judas ten quitemactij Jesús huan quilij ijcuín: </div>
<div class='p'>―Notamachtijcau, ¿xe nejua yesqui nimitztemactis? </div>
<div class='p'>Huan Jesús quinanquilij: </div>
<div class='p'>―Quema, como tejua ijcón tiquijtoa. </div>
<div class='p'>
<span class="verse" id="MT26_26">26&#160;</span>Huan cuac tacuajtoyaj ya, ijcuacón Jesús quicuic in pan huan quitasojcamachilij Ihueyitajtzin, huan satepan quicojcotonac in pan huan quinmajmacac imomachtijcahuan. Huan de ompa quinilij ijcuín: </div>
<div class='p'>―Xicuacan nijín pantzin; yejua ne nonacayo. </div>
<div class='p'>
<span class="verse" id="MT26_27">27&#160;</span>Huan de ompa quicuic ocsepa se vaso de vino huan quitasojcamachilij Ihueyitajtzin. Huan quinmajmacac imomachtijcahuan huan quinilij ijcuín: </div>
<div class='p'>―Xitayican nijín vino nochi namejuan. 
<span class="verse" id="MT26_28">28&#160;</span>Porín nijín vino yejua ne noesyotzin. Huan ica nijín vino quitenextía que nimoyectencauca ya ihuan Notajtzin Dios de que mimilahuis noesyotzin, para que ijcón ixnesis que Dios quintapojpoluía miacque den tajtacolejque. 
<span class="verse" id="MT26_29">29&#160;</span>Pero namechyecquilía que amo ocsepa nitayis oc nijín vino, hasta queman ne tonal cuac tisentayisque cuac Notajtzin Dios momasoutoc namoyoljtic ica ihueyichicahualis. </div>
<div class='s'>Nican Jesús Temaquixtijque quitematiltij Pedro que yejua quilis de que amo quixmatis in Jesús </div>
<div class='r'>(Mr. 14.26‑31; Lc. 22.31‑34; Jn. 13.36‑38) </div>
<div class='p'>
<span class="verse" id="MT26_30">30&#160;</span>Huan queman tami cantarojque ya se himno, ijcuacón nochin quisque de ne cali huan yajque campa se tepepan de monotza Olivos. 
<span class="verse" id="MT26_31">31&#160;</span>Huan ompa Jesús quinilij ijcuín: </div>
<div class='p'>―Nochi namejuan nanmomoutisque huan nanmoyolxocolisque porín Nejuatzin tech nijín yohual. Porín ijcón ijcuiliutoc tech in Tajcuilolamatzin de Dios ten quijtoj ijcuín: “Nicojcocos in tapixque huan niichcahuan sejseyacan yasque”. 
<span class="verse" id="MT26_32">32&#160;</span>Huan satepan cuac nipanquisas ya niyoltoc intzalan in ánimajme, ijcuacón Nejuatzin niyás namechyecantíyas hasta ne Galileajcopaca. </div>
<div class='p'>
<span class="verse" id="MT26_33">33&#160;</span>Huan Pedro quinanquilij ijcuín: </div>
<div class='p'>―Masqui nochi in tagayot momoutisque huan yolcualanisque por tejuatzin, pero nejua amo. </div>
<div class='p'>
<span class="verse" id="MT26_34">34&#160;</span>Huan ijcón in Jesús quilij ijcuín: </div>
<div class='p'>―Yec melau ten nimitzilía que tejua axcan tech nijín tayohuac achtopa que tzajtzis in piotzin, tejua titeilis expa que amo tinechixmati. </div>
<div class='p'>
<span class="verse" id="MT26_35">35&#160;</span>Pero in Pedro quilij: </div>
<div class='p'>―Melau masqui mohuan ma nimiquiti, pero amo niquijtos de que amo nimitzixmati. </div>
<div class='p'>Huan nochi ijcón quijtojque imomachtijcahuan se huan ocsé. </div>
<div class='s'>Nican tajtoa de queniu Jesús Temaquixtijque motatatautilij ihuan Dios tech ne xocomila campa monotza Getsemaní </div>
<div class='r'>(Mr. 14.32‑42; Lc. 22.39‑46) </div>
<div class='p'>
<span class="verse" id="MT26_36">36&#160;</span>Huan ijcón ajsicque Jesús ihuan imomachtijcahuan campa itech se xocomila ten monotza Getsemaní. Huan ompa Jesús quinilij ijcuín: </div>
<div class='p'>―Ximosehuican nican huan Nejuatzin niyó cachi taixpan nimotatatautiliti ihuan Notajtzin Dios. </div>
<div class='p'>
<span class="verse" id="MT26_37">37&#160;</span>Ijcuacón in Jesús quinuiyac in Pedro huan in ome iconehuan Zebedeo. Huan pehuac Jesús quimachiliaya que tajyohuiyaya tech niyolo huan motayocoltiaya ya. 
<span class="verse" id="MT26_38">38&#160;</span>Huan ijcón in Jesús quinilij ijcuín: </div>
<div class='p'>―Nicmachilía tech noyolo de que nitayocolmiqui. Ica ya nojón namejuan ximocahuacan nican pero xiijsatocan nohuan. </div>
<div class='p'>
<span class="verse" id="MT26_39">39&#160;</span>Huan ijcón in Jesús yajqui cachi taixpan huan ompa motancuaquetzato huan motentocato talixco huan ompa motatatautilito ihuan Itajtzin huan quiliaya ijcuín: </div>
<div class='p'>―Nohueyitajtzin, como ijcón mopaquilis, xinechonajchihuili nijín tajyohuilis. Pero ma amo mochihua queme nejua nicnequi. Ta, ma mochihua ijcón queme Tejuatzin ticonmonequiltía. </div>
<div class='p'>
<span class="verse" id="MT26_40">40&#160;</span>Huan de ompa mocuepac Jesús quinitato campa yetoyaj ne imomachtijcahuan, huan quinajsito cocochtocque huan Jesús quilij in Pedro ijcuín: </div>
<div class='p'>―¿Queyé amo nanuelque nanixpetantosquíaj nohuan siquiera se hora? </div>
<div class='p'>
<span class="verse" id="MT26_41">41&#160;</span>Huan ocsepa Jesús quinilij ijcuín: </div>
<div class='p'>―Nican xiyetocan xiixpetantocan huan ximotatatautilijtocan ihuan Dios para que ma amo nanuetzisque tech in ohuijcayot de que in Satanás mitzichtacahuis. De yec melau ten namechilía de que namoyolojuan quipíaj tanejnequilis de cuali, pero cuetautoc namochicahualis porín amo nanquipíaj in yec tacuautamatilis. Ica ya nojón amo hueli nanquichihuaj ten cuali. </div>
<div class='p'>
<span class="verse" id="MT26_42">42&#160;</span>Huan ijcón ica ojpa yajqui Jesús motatatautilito ihuan Dios ocsepa ijcuín: </div>
<div class='p'>―Notajtzin, como semi monequis de que nejua niquijyohuis nijín ohuijcayot, pues sayó xiconchihua queme Tejuatzin ticonmonequiltía. </div>
<div class='p'>
<span class="verse" id="MT26_43">43&#160;</span>Huan ijcón niman ocsepa mocuepac Jesús campa yetoyaj imomachtijcahuan huan ocsepa quinajsito cocochtocque ne imomachtijcahuan porín ninixtololohuan ixtzatzacuíaj ica in cochilis. 
<span class="verse" id="MT26_44">44&#160;</span>Huan ocsepa ompa quincauteu huan yajqui ica expa huan motatatautilito ihuan Dios ica mismo tajtolme de ne achtopa quijtojca ya. 
<span class="verse" id="MT26_45">45&#160;</span>Huan ijcón ocsepa mocuepac Jesús campa yetoyaj imomachtijcahuan huan quinilij ijcuín: </div>
<div class='p'>―Axcan huelis para nancochisque ya, huan ximosehuican ya. Porín ejcoc ya in hora de Nejuatzin ni Yectagatzin nechtemactisque inmaco ne tagayot den tajtacolejque para nechmictisque. 
<span class="verse" id="MT26_46">46&#160;</span>Huan niman ximoquetzacan huan tiyohue; porín huitza ya ne naquen nechtemactis inmaco in tayecanani. </div>
<div class='s'>Nican tajtoa de queniu in tayecanani judíos quiquitzquijque Jesús Temaquixtijque queme preso </div>
<div class='r'>(Mr. 14.43‑50; Lc. 22.47‑53; Jn. 18.2‑11) </div>
<div class='p'>
<span class="verse" id="MT26_47">47&#160;</span>Huan queman Jesús tajtojtoya oc ihuan imomachtijcahuan, ijcuacón ejcoc in Judas senme de ne majtactiomome imomachtijcahuan. Huan ne Judas quinualcuía míac tagayot ten cualcuíaj machete huan cuoume. Hualajque intencopaca ne tayecanani tiopixcame huan in huehuentzitzin den pueblojuani judíos. 
<span class="verse" id="MT26_48">48&#160;</span>Huan in Judas ne naquen quitemactij Jesús quinilijca ya in tayecanani ijcuín: </div>
<div class='p'>―Cuac nanquitasque que nictennamiquis, ijcuacón xicmatican que yejua ya ne Jesús; xiquitzquican huan xictzicocan. </div>
<div class='p'>
<span class="verse" id="MT26_49">49&#160;</span>Huan ijcón in Judas motoquij campa Jesús yetoya huan quilij ijcuín: </div>
<div class='p'>―¿Quenín tiontayohuac, Notamachtijcau? </div>
<div class='p'>Huan niman Judas quiquechnahuaj huan quitennamic in Jesús. 
<span class="verse" id="MT26_50">50&#160;</span>Ijcuacón in Jesús quinanquilij ijcuín: </div>
<div class='p'>―Nocnitzin, ¿tonica tejua tihuitza? </div>
<div class='p'>Ijcuacón nimantzin in tagayot motoquijque huan quimatzijtzicojque Jesús huan cuiyacque queme preso. 
<span class="verse" id="MT26_51">51&#160;</span>Pero mochihuac de que senme den ihuan yetoya in Jesús quiquixtij nimachete, huan quinacascotonac in taquehual de ne cachi hueyi tiopixcat. 
<span class="verse" id="MT26_52">52&#160;</span>Huan ijcón in Jesús quiluij ijcuín: </div>
<div class='p'>―Xicyectali momachete campa tiquiehua. Porín nochi naquen motehuis ica machete, yejua ne no ica machete miquis. </div>
<div class='p'>
<span class="verse" id="MT26_53">53&#160;</span>Huan Jesús quinilij in tagayot ijcuín: </div>
<div class='p'>―¿Xe amo ticmati de que Nejuatzin nihuelis nictajtanis Nohueyitajtzin huan Yejuatzin nechinualtitanilis majtactiomome pantime de ángeles? Huan se panti quipía majtactiomome mil ángeles. 
<span class="verse" id="MT26_54">54&#160;</span>Pero tacán ijcón nicchihuasquía, ijcuacón amo mochihuasquía ne ten in Tajcuilolamatzin de Dios quijtoa que monequi motamichihuas. </div>
<div class='p'>
<span class="verse" id="MT26_55">55&#160;</span>Huan Jesús ocsepa quinilij in tagayot ijcuín: </div>
<div class='p'>―Namejuan nanualajque ica machete huan ica cuohuit para nannechquitzquisque, queme yesquía nejua nitachtecque san. Mosta mosta nimotaliaya namohuan tiopanijtic huan namechmachtiaya; huan amo queman nannechquitzquijque para ma xinechtzitzicocan. </div>
<div class='p'>
<span class="verse" id="MT26_56">56&#160;</span>Huan nochi nijín mochihuac para ma motamichihuas ijcón queme tacuilojcaj in tanahuatiani de Dios. Huan ijcón nochi ne imomachtijcahuan quichocholohuilijque Jesús huan Yejuatzin mocahuac iselti. </div>
<div class='s'>Nican tajtoa de queniu cuiyacque Jesús Temaquixtijque inixpan in tayecanani judíos </div>
<div class='r'>(Mr. 14.53‑65; Lc. 22.54‑55, 63‑71; Jn. 18.12‑14, 19‑24) </div>
<div class='p'>
<span class="verse" id="MT26_57">57&#160;</span>Huan ne taca quiquitzquijque Jesús huan cuiyacque inixpan ne hueyi tayecanque tiopixcat ten monotza Caifás, huan ompa no mosentilijque ne tanextiliani den tanahuatil de Moisés huan ne huehuentzitzin den pueblojuani judíos. 
<span class="verse" id="MT26_58">58&#160;</span>Huan in Pedro quitoctiliaya huejca san hasta ajsicque icaltenixpan nichan ne hueyi tiopixcat. Huan in Pedro calayic caltampa huan motalij campa in mayolme para quitasquía toni quichihuilisque in Jesús. 
<span class="verse" id="MT26_59">59&#160;</span>Huan in tayecanani tiopixcame huan in huehuentzitzin den judíos huan nochi ocsequi tamachilejque ten pohuíaj ihuan in hueyi tequihuani, nochi nijinques mosentilijque huan quiyoltemoayaj tensá tajtacol para quipajpantisquíaj Jesús, para ijcón huelisquía quitelchihuasque huan quimictisque Yejuatzin. 
<span class="verse" id="MT26_60">60&#160;</span>Huan masqui ijcón quichiuque, pero amo teyi cajxiliayaj, masqui miacque quipajpantiayaj Jesús ten amo melau. Huan cachi satepan hualajque ome taca para quitechtisque Jesús ica tajtolme ten amo melau. 
<span class="verse" id="MT26_61">61&#160;</span>Huan yejuan quilijque ijcuín: </div>
<div class='p'>―Nijín tagat Jesús quijtoaya ijcuín: “Nejua nihuelis nicuejuelos in tiopan de Dios huan ipan eyi tonal nicchijchihuas ocsepa”. </div>
<div class='p'>
<span class="verse" id="MT26_62">62&#160;</span>Huan ijcón in tayecanque tiopixcat moquetzac huan quilij Jesús ijcuín: </div>
<div class='p'>―¿Queyé amo teyi ica titananquilía? ¿Toni mitzijtohuilijtocque nijín ome testigos? </div>
<div class='p'>
<span class="verse" id="MT26_63">63&#160;</span>Huan in Jesús motentamatilij san. Huan cachi oc in tayecanque tiopixcat quilij ijcuín: </div>
<div class='p'>―Nimitzchicaucanajnahuatía ica itocaytzin den Tohueyitajtzin Dios ten yoltica que “Quitztica Dios”, xitechyequili cox tejuatzin ya in Cristo Temaquixtijque, in Teconetzin de Dios. </div>
<div class='p'>
<span class="verse" id="MT26_64">64&#160;</span>Huan in Jesús tananquilij ijcuín: </div>
<div class='p'>―Quema, Nejuatzin ya in Cristo ijcón queme tejuatzin tiquijtoa. Huan no namechilía que nannechitasque Nejuatzin ni Yectagatzin cuac nimotalitiu iyecmacopaca ica in chicahualis den Totajtzin Dios. Huan no nannechitasque cuac nimohualuicas mixtzalan nepa ejecaixco. </div>
<div class='p'>
<span class="verse" id="MT26_65">65&#160;</span>Huan ijcón ne tayecanque tiopixcat cualanic huan pehuac momojmotzoaya ica ne itilma; ijcón quichihuac porín quixejecoj que Jesús quihuijuicaltij Totajtzin Dios. Huan de ompa quinilij ijcuín: </div>
<div class='p'>―Nijín tagat quihuijuicaltij Dios ica itajtoluan. ¿Para toni ticnequij ocsé tagat ma quipajpantiqui oc? Porín namejuan cuali nanquicactocque ya de nijín tajtolme tenica quihuijuicaltij Dios. 
<span class="verse" id="MT26_66">66&#160;</span>Huan, ¿toni nanquixejecoaj namejuan? </div>
<div class='p'>Huan tananquilijque in tayecanani ijcuín: </div>
<div class='p'>―Tejuan timoixejecoltíaj de que cachi cuali ma miqui nijín tagat. </div>
<div class='p'>
<span class="verse" id="MT26_67">67&#160;</span>Huan ijcón peuque quixchichijchaj Jesús huan quixtajtatziniayaj huan cuitequíaj. 
<span class="verse" id="MT26_68">68&#160;</span>Huan quiliayaj Jesús ijcuín: </div>
<div class='p'>―Como tejua in Cristo, xiquixejeco aconi mitzmagatoc. </div>
<div class='s'>Nican tajtoa de queniu in Pedro quinilij in tacaquini que yejua amo quixmati in Jesús Temaquixtijque </div>
<div class='r'>(Mr. 14.66‑72; Lc. 22.56‑62; Jn. 18.15‑18, 25‑27) </div>
<div class='p'>
<span class="verse" id="MT26_69">69&#160;</span>Huan ijcón in Pedro tocotzyetoya nepa caltampa huan mochihuac que hualcalanquisac se sihuat den tetixilijque huan quilij Pedro ijcuín: </div>
<div class='p'>―Tej no tinemía ihuan ne Jesús den Galilea. </div>
<div class='p'>
<span class="verse" id="MT26_70">70&#160;</span>Huan in Pedro quitatij ten melau huan senteixpan quilij ijcuín: </div>
<div class='p'>―Amo nicajsicamati tonica tinechnojnotztoc. </div>
<div class='p'>
<span class="verse" id="MT26_71">71&#160;</span>Huan cuac in Pedro calan quistiaya ya, ijcuacón ne calampa ya ocsé tetixilijque quitac Pedro huan quinilij ne naquen tocotzyetoyaj caltampa: </div>
<div class='p'>―Ne tagat no ihuan nemía ne Jesús de Nazaret. </div>
<div class='p'>
<span class="verse" id="MT26_72">72&#160;</span>Huan ijcón ocsepa in Pedro quitatij ten melau huan quinilij ijcuín: </div>
<div class='p'>―“Quitztica Dios” que amo niquixmati ne tagat. </div>
<div class='p'>
<span class="verse" id="MT26_73">73&#160;</span>Huan cachi nimampa sequi taca ten ompa yetoyaj ya huan motoquijque campa in Pedro huan quilijque ijcuín: </div>
<div class='p'>―Tejua, yec melau ixnesi que no ticayot de ne Galilea, ompa tipohui porín mocaqui motajtolis sansé ijcón queme Yejuatzin tajtoa. </div>
<div class='p'>
<span class="verse" id="MT26_74">74&#160;</span>Ijcuacón in Pedro pehuac cachi oc tahuijuicaltía huan quinilij ocsepa ijcuín: </div>
<div class='p'>―Melau “Quitztica Dios” que ne tagat amo niquixmati. </div>
<div class='p'>Huan de ompa nimantzin pehuac tzajtzi ya in piotzin. 
<span class="verse" id="MT26_75">75&#160;</span>Huan ijcón in Pedro quelnamic ten Jesús quiluijca ya ne achtopa: “Yec melau que achtopa ya que tzajtzisquía in piotzin, tejua tiquijtos expa de que amo tinexchixmati”. Huan ijcón in Pedro calan quisac huan pehuac semi mochojchoctía ilihuis.  </div>
<div class='psalmlabel' id='MT27_0'> 27</div>
<div class='s'>Nican tajtoa de queniu Jesús Temaquixtijque ajsic campa in hueyi chiuque Pilato </div>
<div class='r'>(Mr. 15.1; Lc. 23.1‑2; Jn. 18.28‑32) </div>
<div class='p'>
<span class="verse" id="MT27_1">1&#160;</span>Huan cuac tanesic ya, ijcuacón nochi in tayecanani tiopixcame huan in huehuentzitzin den pueblojuani judíos, yejuan nojonques mosentilijque huan moyectencauque de que quimictisque Jesús. 
<span class="verse" id="MT27_2">2&#160;</span>Huan ijcón cuiyacque Jesús tzicautiaya huan quitemactijque imaco in hueyi chiuque ne tayecanque Poncio Pilato. </div>
<div class='s'>Nican tajtoa de queniu in Judas miquic. </div>
<div class='p'>
<span class="verse" id="MT27_3">3&#160;</span>Huan ijcón in Judas cuac quitac de que quitelchiuque ya Jesús ma quimictican, ijcuacón yejua moyolcocoj ya huan moyolnemiliaya porín quitemactij ya Jesús. Huan yajqui nimantzin quintemactito in sempoal huan májtacti istac tomin de ne tayecanani tiopixcame huan in huehuentzitzin den pueblojuani den judíos. 
<span class="verse" id="MT27_4">4&#160;</span>Ijcuacón in Judas quinilij ne tayecanani ijcuín: </div>
<div class='p'>―Nimotajtacolmacac ya porín nictemactij ne yectica tagat para ma quimictican. </div>
<div class='p'>Huan yejuan quinanquilijque ijcuín: </div>
<div class='p'>―Huan tejuan, ¿toni totequiu oc? Pues amo totequiu oc tejuan. Ta, tejua san a ver toni ticchihua ica nojón tomin. </div>
<div class='p'>
<span class="verse" id="MT27_5">5&#160;</span>Ijcuacón in Judas ica calijtic tacuamotac ne istac tomin den tiopixcame, huan quisteu huan yajqui huan moquechilpito ica se laso, huan ompa miyic. 
<span class="verse" id="MT27_6">6&#160;</span>Huan ne tayecanani tiopixcame quiajocuicque ne tomin huan quijtojque ijcuín: </div>
<div class='p'>―Amo huelis ma ticsentilican nijín tomin campa monechicoa in tomin ten in tagayot quitemacaj para Dios. Porín nijín tomin yejua ne in taxtahuil para quimictisque se tagat. </div>
<div class='p'>
<span class="verse" id="MT27_7">7&#160;</span>Huan ijcón niman in tayecanani moixejecoltijque huan moyectencauque que cachi cuali ica ne tomin ma quicohuasque se tal den se tagat soquiconchiuque para ma quipiacan campa quintalpachosque in ánimajme den amo nican cayome. 
<span class="verse" id="MT27_8">8&#160;</span>Ica ya nojón hasta axcan ne tal monotza ijcúin: in tal quicouque ica taxtahuil tenica quimictijque se tagat. 
<span class="verse" id="MT27_9">9&#160;</span>Huan ijcón mochihuac ten quijcuilojca ya ne tanahuatijque Jeremías cuac quijtojca ijcuín: “Huan teconehuan den pueblojuani Israel quitalijque que se tagat ipatiu sempoal huan májtacti tomin, huan quicuicque ne tomin, 
<span class="verse" id="MT27_10">10&#160;</span>huan ijcón quicouque ne tal campa tequitía ne soquiconchiuque. Huan ijcón mochihuac porín quimonequiltij in Totecotzin”. </div>
<div class='s'>Nican tajtoa de queniu Pilato quimatajtoltij Jesús Temaquixtijque </div>
<div class='r'>(Mr. 15.2‑5; Lc. 23.3‑5; Jn. 18.33‑38) </div>
<div class='p'>
<span class="verse" id="MT27_11">11&#160;</span>Huan ipa cuiyacque ya Jesús iixpan in hueyi tequihua Pilato huan yejua pehuac quimajtajtoltij Jesús ijcuín: </div>
<div class='p'>―¿Xe tejua ya in tayecanque de nochi in judíos? </div>
<div class='p'>Ijcuacón in Jesús tananquilij ijcuín: </div>
<div class='p'>―Quema, ijcón queme tejuatzin tiquijtoa. </div>
<div class='p'>
<span class="verse" id="MT27_12">12&#160;</span>Huan cuac in tayecanani tiopixcame huan in huehuentzitzin den judíos quicacque in tananquililis de Jesús, ijcuacón yejuan cachi oc quiteteluiliayaj huan quipajpantiayaj de míac tataman; pero Jesús sayó motentamatilij huan amo teyi ica tananquilij. 
<span class="verse" id="MT27_13">13&#160;</span>Huan in Pilato ocsepa quilij ijcuín: </div>
<div class='p'>―¿Xe amo ticaqui nochi nijín ne teluililis tenica mitzpajpantíaj? </div>
<div class='p'>
<span class="verse" id="MT27_14">14&#160;</span>Pero Jesús sayó motentamatilij huan nión teyi ica tananquilij. Ijcuacón in tayecanque Pilato quimoucaitac huan amo quimatía oc toni quichihuas oc. </div>
<div class='s'>Nican tajtoa de queniu quitelchiuque Jesús Temaquixtijque de que ma quimictican </div>
<div class='r'>(Mr. 15.6‑20; Lc. 23.13‑25; Jn. 18.38―19.16) </div>
<div class='p'>
<span class="verse" id="MT27_15">15&#160;</span>Huan tech ne tonalme den iluit ipa mochiutihuitz que in tequihua Pilato quincahuilía in pueblojuani judíos se tagat preso naquen yejuan quijitasquíaj. 
<span class="verse" id="MT27_16">16&#160;</span>Huan ne tonal tzactoya se tagat se preso monotza ya Barrabás den nochi quixmatíaj. 
<span class="verse" id="MT27_17">17&#160;</span>Huan ijcón cuac mosentilijque ya in tayecanani, ijcuacón in tequihua Pilato quintajtoltij in tagayot ocsepa ijcuín: </div>
<div class='p'>―Namejuan tagayot, ¿catiyejua preso nanquinequij ma nicajcahua? ¿Cox yejua ne preso Barrabás, oso yejua Jesús den monotza Cristo? </div>
<div class='p'>
<span class="verse" id="MT27_18">18&#160;</span>Porín Pilato ipa cajsicamatic ya de que ica ne xijcolot in tayecanani quitemactijque Jesús para ma quimictican. 
<span class="verse" id="MT27_19">19&#160;</span>Huan cuac in Pilato tocotzyetoya campa ne quinixejecoa in moteteluiliani, ijcuacón isihuau in Pilato quinahuatiliqui ijcuín: “Amo teyica ximocalaqui ica ne tagat ten yolcuali, porín yaloa tayohuac nejua nechmomoutiaya huan nechtajyohuiltiaya porín nicojcochitztoya de ne Jesús”. 
<span class="verse" id="MT27_20">20&#160;</span>Huan in tayecanani tiopixcame huan in huehuentzintzin den judíos quintaneltoctijque nochi in tagayot de que ma quitajtanilican in Pilato de que ma quitojtomacan ne Barrabás huan ma quimictican Jesús. 
<span class="verse" id="MT27_21">21&#160;</span>Huan ijcón in Pilato ocsepa quinnojnotzac huan quintajtoltij in pueblojuani ijcuín: </div>
<div class='p'>―¿Catiyejua de nijín omen presos nanquinequij namejuan ma nictojtoma ma yohui? </div>
<div class='p'>Ijcuacón in pueblojuani quijtojque ijcuín: </div>
<div class='p'>―Yejua ne Barrabás. </div>
<div class='p'>
<span class="verse" id="MT27_22">22&#160;</span>Huan Pilato ocsepa quintajtoltij in pueblojuani ijcuín: </div>
<div class='p'>―Huan como nictojtoma Barrabás ma yohui, ¿toni nicchihuilis Jesús den monotza Cristo? </div>
<div class='p'>Ijcuacón nochi in pueblojuani tananquilijque ijcuín: </div>
<div class='p'>―¡Xicuoupampilocan in Jesús! </div>
<div class='p'>
<span class="verse" id="MT27_23">23&#160;</span>Huan in Pilato ocsepa quinilij in pueblojuani ijcuín: </div>
<div class='p'>―¿Toni tajtacol quichihuac nijín Jesús? </div>
<div class='p'>Ijcuacón in pueblojuani cachi oc tzajtzíaj huan quijtoayaj ijcuín: </div>
<div class='p'>―¡Xicuoupampilocan in Jesús! </div>
<div class='p'>
<span class="verse" id="MT27_24">24&#160;</span>Huan quitac in Pilato de que amo teyi cualtiaya oc nitajtol. Ta, cachi oc moyolcuemoloayaj san yejuan in pueblojuani judíos. Ijcuacón in Pilato tanahuatij ma cualcuilican at para ma momajtequi senteixpan nochi in tagayot huan quinilij ijcuín: </div>
<div class='p'>―Pues nejua amo xinechtechtican que nejua nitanahuatij que xicmictican nijín tagat den yolcuali. Ta, namejuan namotanemililis cuica in tajtacol. </div>
<div class='p'>
<span class="verse" id="MT27_25">25&#160;</span>Huan nochi in tagayot tananquilijque ijcuín: </div>
<div class='p'>―Tejuan huan toconehuan titananquilíaj por ne miquilis den ne yolcuali Jesús. </div>
<div class='p'>
<span class="verse" id="MT27_26">26&#160;</span>Huan ijcón quitojtonque de que ma yohui in preso Barrabás. Huan niman tatitanic ma cuitequican Jesús huan quitemacti ma quicuoupampilocan Yejuatzin. 
<span class="verse" id="MT27_27">27&#160;</span>Huan cachi satepan in taquehualme soldados den hueyi tequihua Pilato cuiyacque Jesús ichan Pilato campa hueyi caltampa. Huan de ompa quinsentilijque ocsepa in soldados huan nochin quiyehualojque in Jesús. 
<span class="verse" id="MT27_28">28&#160;</span>Huan de ompa quitaquenquixtijque Jesús huan quiquentijque se tilma chichiltic. 
<span class="verse" id="MT27_29">29&#160;</span>Huan ompa quiquejquelojque Jesús huan quicuatalilijque se taijquitil de huitzti ten yohualtic queme se corona. Huan quimaquitzquiltijque Jesús se topil iyecmacopaca huan motancuaquetzque iixpan huan quiquejqueloayaj huan quiluiayaj ijcuín: </div>
<div class='p'>―Ma amo queman timiquis, tejua titayecanque den judíos. </div>
<div class='p'>
<span class="verse" id="MT27_30">30&#160;</span>Huan no quixchijchayaj Jesús huan no quicuijque se acat huan quicuahuijuitequíaj Yejuatzin. 
<span class="verse" id="MT27_31">31&#160;</span>Huan niman cuac quitamiquejquelojque ya, ijcuacón quiquixtilijque ne chichiltilma huan quitalilijque ocsepa itilma. Huan de ompa cuiyacque huan quicuoupampilotoj. </div>
<div class='s'>Nican tajtoa de queniu quicuoupampilojque Jesús Temaquixtijque </div>
<div class='r'>(Mr. 15.21‑32; Lc. 23.26‑43; Jn. 19.17‑27) </div>
<div class='p'>
<span class="verse" id="MT27_32">32&#160;</span>Huan cuac sen quistiayaj caltempan in soldados ihuan Jesús, ijcuacón quinamicque se tagat monotza Simón, ipueblo Cirene, huan quifuerzahuijque de que ma no quimama ne colotzin ten cuiyac ya in Jesús. 
<span class="verse" id="MT27_33">33&#160;</span>Huan ijcón ajsicque tech ne tal lomojtzin ten monotza Gólgota, den quijtosnequi miquetzontecomatan. 
<span class="verse" id="MT27_34">34&#160;</span>Huan de ompa quitayiltijque Jesús vinagre tamanelol ica cuouchoquilot. Huan Jesús cuac quitenyecoj ya, ijcuacón amo quineyic tayis. </div>
<div class='p'>
<span class="verse" id="MT27_35">35&#160;</span>Huan cuac ne Jesús quisojsoque ya ica clavos tech ne colotzin, ijcuacón in soldados quichiuque ne tatanilis para quitasquía de catiyejua tasal de Jesús cuicasquía cada soldado. Huan ijcón mochihuac ten quijcuiloj ne tanahuatijque de Dios cuac quijtoj ijcuín: “Moxejxelohuilijque se huan ocsé notilmajuan huan quichiuque ne tatanilis para quitasquía aconi cuicasquía nochi notilma”. 
<span class="verse" id="MT27_36">36&#160;</span>Huan niman motalijque ompa in soldados para quipiasque Yejuatzin campa yetoya. 
<span class="verse" id="MT27_37">37&#160;</span>Huan tech ne ixcuaco in colotzin quitalijque sequi tajtolme tenica quitelchiuque Jesús, huan ne tajtol quijtoaya ijcuín: “Yejua nijín Jesús, Tayecanque den judíos”. 
<span class="verse" id="MT27_38">38&#160;</span>Huan no quincuoupampilojque inajnacastampa Jesús ome tachtequini, se iyecmacopaca huan in ocsé iopochcopaca. 
<span class="verse" id="MT27_39">39&#160;</span>Huan in pueblojuani ten panoayaj taixpampa Jesús mocuahuihuicatoyaj huan yejuan quiquejqueloayaj san Jesús huan quiliayaj ijcuín: </div>
<div class='p'>
<span class="verse" id="MT27_40">40&#160;</span>―Tejua tiquijtoaya que ticuejuelos in tiopan de Dios huan ipa eyi tonal ocsepa ticchihuas. Pero axcan ximomaquixti tejua moselti san. </div>
<div class='p'>
<span class="verse" id="MT27_41">41&#160;</span>Huan no ijcón quiquejqueloayaj Jesús nochi in tayecanani tiopixcame huan in tanextiliani den tanahuatil de Moisés, huan in fariseos huan in huehuentzitzin den pueblojuani de judíos. 
<span class="verse" id="MT27_42">42&#160;</span>Huan ijcón yejuan moyoliliayaj de Jesús ijcuín: </div>
<div class='p'>―Achá yejua quinmaquixtij ocsequin tagayot, pero yejua iselti amo huelis momaquixtis. Pero melau como yejua ne in Tayecanque de Israel, pues ma temo tech ne colotzin; huan ijcón ticneltocasque de que melau yejua in Cristo Temaquixtijque. 
<span class="verse" id="MT27_43">43&#160;</span>Yejua ne Jesús quijtoj que tacuautamatij tech ne Ihueyitajtzin Dios, pues achá Itajtzin Dios quimaquixtis axcan mismo como melau quitasojta, porín techilía que yejua Teconetzin de Dios. </div>
<div class='p'>
<span class="verse" id="MT27_44">44&#160;</span>Huan no ijcón quiquejqueloayaj Jesús ne ome tachtequini den ihuan quincuoupampilojque Yejuatzin. </div>
<div class='s'>Nican tajtoa de que Jesús Temaquixtijque momiquilij </div>
<div class='r'>(Mr. 15.33‑41; Lc. 23.44‑49; Jn. 19.28‑30) </div>
<div class='p'>
<span class="verse" id="MT27_45">45&#160;</span>Huan mochihuac que tayohuayantijtoya nochi in talticpac desde ne cuac nepanta hasta ne eyi hora de tiotac. 
<span class="verse" id="MT27_46">46&#160;</span>Huan cuac ne eyi hora de tiotac, ijcuacón Jesús tzajtzic chicahuac huan quijtoaya ijcuín: </div>
<div class='p'>―Elí, Elí, ¿lama sabactani? ―quijtosnequi: No Dios no Dios, ¿queyé tinechsencahuac? </div>
<div class='p'>
<span class="verse" id="MT27_47">47&#160;</span>Huan in ocsequin ten yetoyaj ompa quicacque itzajtzilis huan quijtoaya ijcuín: </div>
<div class='p'>―Nijín tagat quinotztoc ne tanahuatijque de Dios ten monotza Elías. </div>
<div class='p'>
<span class="verse" id="MT27_48">48&#160;</span>Huan nimantzin senme den yetoya ompa, yejua cuitihuetzito se tilma ten posoctic huan cajaqui tech vino den chichic huan quiyecapantalilij ica se acat; huan de ompa quitenajxiltij Jesús para ma yejua quichichinani. 
<span class="verse" id="MT27_49">49&#160;</span>Huan in ocsequin ten ompa yetoyaj quijtojque ijcuín: </div>
<div class='p'>―Xicahuacan ma tiquitacan cox hualas oc ne Elías tanahuatijque para quipalehuiquiu. </div>
<div class='p'>
<span class="verse" id="MT27_50">50&#160;</span>Huan ocsepa in Jesús tzajtzic chicahuac huan ijcón momiquilij. 
<span class="verse" id="MT27_51">51&#160;</span>Huan ne tasal ten pilcatoya ne tiopanijtic campa in altar, yejua ne ixtzayanic huan ome quisac de ajco huan hasta tani. Huan talolinic huan ijcón in teme tajtapanque nochi. 
<span class="verse" id="MT27_52">52&#160;</span>Huan motapouque ne tepanme campa talpachiutoyaj in ánimajme huan sequin taneltocani panquisque yoltocque ne ten achtopa momiquilijque. Huan ijcón quisque in ánimajme itech ne tepancalme. 
<span class="verse" id="MT27_53">53&#160;</span>Huan nimampa de que cuac panquisac ya Jesús yoltoc intzalan in ánimajme, ijcuacón ne taneltocani den quisque tech ne ánimaj tepancalme, yejuan yajque tech ne mohuiscapueblo de Jerusalén campa miacque tagayot quinnextilijque. 
<span class="verse" id="MT27_54">54&#160;</span>Huan se tayecanque soldado huan ocsequin in soldados quipixtoyaj Jesús. Huan cuac quimachilijque de que talolinic ya huan quitacque nochi míac tenesi den mochihuac, ijcuacón yejuan semi moyolmoutijque huan quijtojque ijcuín: </div>
<div class='p'>―Yec melau nijín tagatzin Teconetzin de Dios. </div>
<div class='p'>
<span class="verse" id="MT27_55">55&#160;</span>Huan ompa yetoyaj míac sihuame huejca san ontachixtoyaj. Huan yejuan ipa quitoctiliayaj Yejuatzin in Jesús porín quisenuicatinemíaj desde ne Galilea huan quitequitiliayaj Jesús. 
<span class="verse" id="MT27_56">56&#160;</span>Huan ompa yetoyaj in María Magdalena, huan in María inan den Jacobo huan de José, huan no yetoya itenan den teconehuan de Zebedeo. </div>
<div class='s'>Nican tajtoa de queniu Jesús Temaquixtijque quitalpachojque </div>
<div class='r'>(Mr. 15: 42‑47; Lc. 23.50‑56; Jn. 19.38‑42) </div>
<div class='p'>
<span class="verse" id="MT27_57">57&#160;</span>Huan cuac tapoyahuic ya, ijcuacón huala se tagat ten quipiaya míac tenesi ten niaxca, huan yejua monotzaya José ipueblo Arimatea. 
<span class="verse" id="MT27_58">58&#160;</span>Yejua ipa quitoctiliaya Jesús queme imomachtijcau. Huan in José yajqui quitato in hueyi chiuque Pilato huan quitajtanilito inacayo in Jesús. Huan ijcón in Pilato tanahuatij ma quimacacan. 
<span class="verse" id="MT27_59">59&#160;</span>Huan ijcón in José quicuic inacayo Jesús huan quitetziloj ica se hueyi istac tilma den chipahuac. 
<span class="verse" id="MT27_60">60&#160;</span>Huan yejua cuiyac quicalaquito inacayo in Jesús campa tecoyoc campa iaxca catca. 
<span class="verse" id="MT27_61">61&#160;</span>Porín ipa quicoyonijcaj ya in tepet. Huan quixoloncuepac se hueyi tet para ica quitzacuas ne tecoyoc huan de ompa yajqui. Huan no ompa yetoyaj María Magdalena huan in ocsé María, huan yejuan tocotzyetoyaj ixpampa ne campa tecoyoc. </div>
<div class='s'>Nican tajtoa de queniu soldados tajpixtoyaj campa Jesús Temaquixtijque campa ne tecoyoc </div>
<div class='p'>
<span class="verse" id="MT27_62">62&#160;</span>Huan imostica cuac tanesic ya, satepan cuac in judíos moyejyectaliayaj para ne iluit de nesehuilistonal, ijcuacón in tayecanani tiopixcame huan in fariseos mosentilijque huan de ompa quitatoj in tayecanque Pilato. 
<span class="verse" id="MT27_63">63&#160;</span>Huan quilijque ijcuín: </div>
<div class='p'>―Totecotzin, tiquelnamicque que ne tacajcayauque Jesús quijtoaya cuac nemía nican talticpac de que ipan eyi tonal panquisas yoltoc intzalan in ánimajme. 
<span class="verse" id="MT27_64">64&#160;</span>Ica ya nojón xitanahuati de que ma quiyecpiatij nepa campa toctoc Jesús hasta ma ajsi in eyi tonal, huan para ma amo hualacan imomachtijcahuan huan quichtequiquihue inacayo Jesús. Porín como quichihuasquíaj, ijcuacón yejuan quinilisque in pueblojuani de que panquisac ya yoltoc in Jesús intzalan in ánimajme. 
<span class="verse" id="MT27_65">65&#160;</span>Huan como ijcón mochihuasquía nijín xolopijyot, cachi hueyi yesqui huan que ne achtopa catca, cuac yejuan quitetapohuijtinemíaj de que yejua in Cristo Temaquixtijque. </div>
<div class='p'>Huan ijcón in Pilato quinilij ijcuín: </div>
<div class='p'>―Namechinmactilía nijín soldados para ma tajpiacan. Huan namejuan xiquinuiyacan nijín soldados huan ompa ma quiyecpiatij huan ma quiyectzacuatij in tecoyoc ijcón queme namejuan nanquinequij ma mochihua. </div>
<div class='p'>
<span class="verse" id="MT27_66">66&#160;</span>Huan ijcón in soldados yajque huan quiyectentzacuatoj in tecoyoc campa toctoc ya Jesús. Huan de ompa quisellarojque in tet huan ompa quincauque in soldados de que ma tajpiacan.  </div>
<div class='psalmlabel' id='MT28_0'> 28</div>
<div class='s'>Nican tajtoa de queniu Jesús Temaquixtijque panquisac yoltoc intzalan in ánimajme </div>
<div class='r'>(Mr. 16.1‑8; Lc. 24.1‑12; Jn. 20.1‑10) </div>
<div class='p'>
<span class="verse" id="MT28_1">1&#160;</span>Huan panoc ya ne sehuilistonal den sábado huan imostica san tanesic, yej ne tayecana tonal den semana, yej ne axcan domingo. Ijcuacón ne tonal yajque in María Magdalena huan ocsé María quitatoj ne hueyi tecoyoc campa tooctoya Jesús. 
<span class="verse" id="MT28_2">2&#160;</span>Huan niman semi chicaucatalolinic porín temoc den ne eluiyactzinco se taquehual ángel de Dios huan ajsic campa tecoyoc huan quixoloncuepac in hueyi tet tenica tentzactoya in tecoyoc; huan de ompa motalij panían. 
<span class="verse" id="MT28_3">3&#160;</span>Huan ne ángel ixmilinía queme cuac se quita tapejpetani huan tatanextía nohuiyan. Huan ne itaquen in ángel catca cachi istac huan que secti. 
<span class="verse" id="MT28_4">4&#160;</span>Huan cuac in soldados quitacque nochi nijín ten mochihuac, ijcuacón yejuan semi motelyolmoutíaj huan hasta peuque cuecuetacayaj; huan de ompa mocauque queme yesquíaj amo talnamiquíaj oc. 
<span class="verse" id="MT28_5">5&#160;</span>Huan ijcón ne ángel quinilij ne sihuame ijcuín: </div>
<div class='p'>―Amo ximomoutican; porín nejua nicmati que namejuan nanquitemouaj Jesús de ne quicuoupampilojcaj. 
<span class="verse" id="MT28_6">6&#160;</span>Huan axcan amo yetoc oc nican. Ta, axcan Yejuatzin panquisac ya yoltoc intzalan in ánimajme, ijcón queme quijtojca ya ne achtopa ya. Xihualacan nican huan xiquitaquij campa quinalcalaquijcaj in Totecotzin tech in tecoyoc. 
<span class="verse" id="MT28_7">7&#160;</span>Huan axcan niman xiyacan huan xiquintapohuitij ne imomachtijcahuan de que in Jesús panquisac ya yoltoc intzalan in ánimajme. Huan yequintzin Yejuatzin namechyecanati hasta ne Galileajcopaca huan ompa nanquitasque. Huan yejua san nijín monequía namechilis. </div>
<div class='p'>
<span class="verse" id="MT28_8">8&#160;</span>Huan ijcón in sihuame moucaquisteuque campa ne tecoyoc pero no moyolpactijtiayaj. Huan niman yajque motalojque huan quintapohuitoj imomachtijcahuan Jesús. 
<span class="verse" id="MT28_9">9&#160;</span>Huan cuac yayaj ya para quintapohuitij ne imomachtijcahuan, ijcuacón in Jesús quinmonextilij inixpan in sihuame huan quilij ijcuín: </div>
<div class='p'>―Axcan nihuala namechtajpaloco san. </div>
<div class='p'>Huan in sihuame motoquijque huan motancuaquetzque huan quimetzquitzquijque para quimohuistilisque. 
<span class="verse" id="MT28_10">10&#160;</span>Huan Jesús quinilij ijcuín: </div>
<div class='p'>―Amo ximomoutican. Ta, xiyacan xiquinnejmachtitij nocnihuan de que monequi ma xiyacan tech ne pueblo Galileajcopaca huan ompa nannechitasque. </div>
<div class='s'>Nican tajtoa de queniu in soldados romanos quincajcayauque in tayecanani judíos de toni mochihuac campa ánimajtecoch </div>
<div class='p'>
<span class="verse" id="MT28_11">11&#160;</span>Huan cuac in sihuame yajque ya, ijcuacón ne soldados no yajque Jerusalén quintapohuitoj in tayecanani tiopixcame nochi ten mochihuac huan nochi ten quitacque yejuan. 
<span class="verse" id="MT28_12">12&#160;</span>Huan ijcón in tayecanani yajque mosentilitoj ihuan in huehuentzitzin huan ompa moixejecoltijque toni quichihuasquíaj. Huan ijcón niman motajtolmacacque de que quintaxtahuisque ica míac tomin in soldados huan melau ijcón quichiuque huan quinnahuatijque ijcuín: </div>
<div class='p'>
<span class="verse" id="MT28_13">13&#160;</span>―Namejuan sayó xiquijtocan ijcuín: “Cuac ne tayohuac ya, cuac tejuan ticochtoyaj ya, ijcuacón hualajque imomachtijcahuan in Jesús huan quichtequicoj inacayo”. </div>
<div class='p'>
<span class="verse" id="MT28_14">14&#160;</span>Huan ijcón in tayecanani ocsepa quinilijque in soldados: </div>
<div class='p'>―Tacán in tayecanque Pilato ejcos in momento de que quimatis, ijcuacón tejuan ticmatij queniu para tictaneltoctisque den nochi den nijín mochihuac huan ijcón huelis tamechpalehuisque. </div>
<div class='p'>
<span class="verse" id="MT28_15">15&#160;</span>Huan ijcón in soldados quiselijque ne tomin huan yajque quichihuatoj ijcón queme quinilijque in tayecanani. Huan nochi ijcón quintetapohuiayaj in judíos desde ne tonal huan hasta axcan que ijcón mochihuac. </div>
<div class='s'>Nican tajtoa de queniu Jesús Temaquixtijque quintequimactij imomachtijcahuan </div>
<div class='r'>(Mr. 16.14‑18; Lc. 24.36‑49; Jn. 20.19‑23) </div>
<div class='p'>
<span class="verse" id="MT28_16">16&#160;</span>Huan ijcón in majtactionsé imomachtijcahuan in Jesús yajque ne Galileajcopaca tech ne tepelomo campa Jesús quinilijca ya de que ma yanij. 
<span class="verse" id="MT28_17">17&#160;</span>Huan ijcón cuac quitacque Jesús, ijcuacón peuque quimohuistiliayaj, masqui ayamo yec tacuautamatiayaj. </div>
<div class='p'>
<span class="verse" id="MT28_18">18&#160;</span>Huan ijcón in Jesús motoquij campa yetoyaj imomachtijcahuan huan quinilij ijcuín: </div>
<div class='p'>―Notajtzin Dios nechmactilij ya nochi in tanahuatil tech in eluiyactzinco huan nican talticpac. 
<span class="verse" id="MT28_19">19&#160;</span>Huan axcan xiyacan nochi tech in senmanahuac huan xiquinnextilican nochi in talticpacuani ma yejuan no ma mochihuacan nomomachtijcahuan. Huan xiquinahuijtinemican ica itocaytzin de Tohueyitajtzin Dios huan de Iconetzin Dios huan de in Yecticatzin Espíritu. 
<span class="verse" id="MT28_20">20&#160;</span>Huan xiquinmachtican de que ma tatacamatican nochi ica in tanextililisme ten namechnajnahuatíaj ma no xicchihuacan. Huan xicmatican que Nejuatzin niyetos nachipa namohuan desde axcan huan hasta cuac tamis in talticpac. Amén.</div><div class="footnote">
<hr />
</div>
</div></body></html>
