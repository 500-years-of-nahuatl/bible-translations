<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia NEHEMÍAS 1</title>
</head>
<body dir='ltr'>
<ul class='tnav'>
<li><a href='index.xhtml'>NEHEMÍAS</a></li>
</ul><ul class='tnav'><li><a href='NEH.xhtml#NH1_0'>1</a></li>
<li><a href='NEH.xhtml#NH2_0'>2</a></li>
<li><a href='NEH.xhtml#NH3_0'>3</a></li>
<li><a href='NEH.xhtml#NH4_0'>4</a></li>
<li><a href='NEH.xhtml#NH5_0'>5</a></li>
<li><a href='NEH.xhtml#NH6_0'>6</a></li>
<li><a href='NEH.xhtml#NH7_0'>7</a></li>
<li><a href='NEH.xhtml#NH8_0'>8</a></li>
<li><a href='NEH.xhtml#NH9_0'>9</a></li>
<li><a href='NEH.xhtml#NH10_0'>10</a></li>
</ul><ul class='tnav'>
<li><a href='NEH.xhtml#NH11_0'>11</a></li>
<li><a href='NEH.xhtml#NH12_0'>12</a></li>
<li><a href='NEH.xhtml#NH13_0'>13</a></li>
</ul>

<div class='main' id='NH0_0'>

<div class='mt'>Nehemías  </div>
<div class='psalmlabel' id='NH1_0'> 1</div>
<div class='s'>Nehemías motatajti por israelitame </div>
<div class='p'>

<span class="verse" id="NH1_1">1&#160;</span>Ya ni nopa camanali cati na, niNehemías, niicone Hacalías, niquijcuilohua. </div>
<div class='p'>Ipan metzti Quisleu ipan toisraelita calendario<a href='#FN1' epub:type='noteref' class='noteref'>*</a>, quema Tanahuatijquet Artajerjes yahuiyaya para 20 xihuit tanahuatis ipan tali Persia, na niNehemías niitztoya ipan nopa hueyi altepet Susa ipan icaltanahuatil pampa nijtequipanohuayaya nopa tanahuatijquet. 
<span class="verse" id="NH1_2">2&#160;</span>Huan techpaxaloco se noisraelita icni cati itoca Hanani, huan ihuaya hualajque sequinoc israelita tacame ten tali Judá. Huan niquintatzintoquili quenicatza eltoya ica nopa israelitame cati achtohui quinhuicaque ilpitoque hasta nopona Babilonia, huan teipa sempa quincahuilijque ma tacuepilica ipan altepet Jerusalén. 
<span class="verse" id="NH1_3">3&#160;</span>Huan inijuanti technanquilijque: “Se hueyi pinahualisti quej itztoque nopa israelitame cati sempa mocuectoque Jerusalén. Nelía taijyohuíaj miyac. Sosolijtoc altepet Jerusalén, huan nopa tepamit huetztoc huan icaltehua nochi tatatoc.” </div>
<div class='p'>
<span class="verse" id="NH1_4">4&#160;</span>Huan quema na nijcajqui nochi ya ni, nimosehui huan nichocac. Para miyac tonali nimocueso, huan nimosajqui, huan nimotatajti ica Toteco Dios cati itztoc ipan ilhuicac. 
<span class="verse" id="NH1_5">5&#160;</span>Huan niquilhui: </div>
<div class='q'>“TOTECO, ta tiDios cati tiitztoc ilhuicac, nimitztajtanía chicahuac techtacaquili. Ta tahuel tihueyi hasta titemajmati. Ta tijchihua nochi cati tijtencahua tiquinchihuilis moconehua. Tahuel tiquinicnelía nochi cati quichihuaj motanahuatil. 
<span class="verse" id="NH1_6">6&#160;</span>Pero techtacaquili na, nimotequipanojca, cati tayohua huan tonaya nimitztajtanía por tiisraelitame cati timotequipanojcahua. Nimoixmati para na huan nochi tiisraelitame tahuel titajtacolchijtoque moixpa. 
<span class="verse" id="NH1_7">7&#160;</span>Tahuel timotzontochonchijtoque ica ta, huan amo tijneltocatoque motanahuatilhua, yon moleyes, yon sequinoc tamachtili cati techmacac huejcajquiya ica motequipanojca Moisés. </div>
<div class='q'>
<span class="verse" id="NH1_8">8&#160;</span>“Xiquelnamiqui cati ta tiquilhui Moisés. Tiquijto sinta tiisraelitame titajtacolchihuasquíaj, huajca techsemanasquía huan techcahuasquía campa hueli ipan nochi taltipacti. 
<span class="verse" id="NH1_9">9&#160;</span>Pero sinta timoyolcuepasquíaj sempa huan tijneltocasquíaj motanahuatilhua, huajca masque timopantisquíaj huejca, techhualicasquía huan techsejcotilisquía sempa ipan Jerusalén, nopa altepet cati ta tijtapejpenijtoc para elis moaxca. </div>
<div class='q'>
<span class="verse" id="NH1_10">10&#160;</span>“Tojuanti timotequipanojcahua cati techmanahuijtoc huan techchijtoc timoaxcahua ica mohueyi chicahualis. 
<span class="verse" id="NH1_11">11&#160;</span>Huan nimitztajtanía TOTECO para xijtacaquili cati nimitztajtanía huan xiquintacaquili moconehua cati mitzhueyichihuaj ica paquilisti. Techpalehui para nopa tanahuatijquet ma quiita para cuali cati niquijtohua huan ma techtasojta quema niyas niquilhuiti ni tamanti. </div>
<div class='q'>“Quej nopa na niNehemías niquilhui TOTECO. Na cati nijtequipanohuayaya nopa tanahuatijquet. Nijpixqui nopa tequit para nijyecos nochi itailis quema ayemo quiiyaya para nijmatis sinta se quitalilijtoya se pajti para quimictis.”  </div>
<div class='psalmlabel' id='NH2_0'> 2</div>
<div class='s'>Artajerjes quicahuili Nehemías ma yahui Jerusalén </div>
<div class='p'>
<span class="verse" id="NH2_1">1&#160;</span>Teipa quema ya panotoya nahui metzti huan eliyaya ipan metzti Nisán ipan toisraelita calendario<a href='#FN2' epub:type='noteref' class='noteref'>*</a>, na nijhuiquili ixocomeca iayo nopa tanahuatijquet huan nimantzi yaya techitac para nimocuesohua pampa amo quema techitztoya quej nopa. 
<span class="verse" id="NH2_2">2&#160;</span>Huajca techtatzintoquili: </div>
<div class='p'>―¿Para ten timocuesohua? Amo nesi sinta timococohua. Techilhui taya cuesoli tijpiya. </div>
<div class='p'>Huajca masque tahuel nimajmahuiyaya, 
<span class="verse" id="NH2_3">3&#160;</span>nijnanquili: </div>
<div class='p'>―Tanahuatijquet, xiitzto para nochipa. ¿Para ten amo nimocuesos quema quitahuelcajtoque nopa altepet Jerusalén campa motalpachojque nohuejcapan tatahua? Nochi sosolijtoc huan icaltehua tatatoc. </div>
<div class='p'>
<span class="verse" id="NH2_4">4&#160;</span>Huan nopa tanahuatijquet techtatzintoquili: </div>
<div class='p'>―¿Taya tijnequi ma nijchihua? </div>
<div class='p'>Huajca na nimotatajti ica Toteco Dios para ma techpalehui, 
<span class="verse" id="NH2_5">5&#160;</span>huan niquilhui: </div>
<div class='p'>―Sinta tiquita para cuali huan sinta hueyi moyolo ica na, huajca techtitani ipan tali Judá campa motalpachojque notatahua para huelis nijcualchijchihuati nopa altepet. </div>
<div class='p'>
<span class="verse" id="NH2_6">6&#160;</span>Huan nopa sihua tanahuatijquet mosehuijtoya ihuaya nopa tanahuatijquet quema nicamanaltic. Huan nopa tanahuatijquet techilhui: </div>
<div class='p'>―Huan ¿quesqui tonali monequis timocahuas? ¿Quema timocuepasquía? </div>
<div class='p'>Huajca na niquilhui quema niyas huan niquixquetzqui se tonali quema nimocuepasquía. Huan yaya quipacti huan techtitanqui. 
<span class="verse" id="NH2_7">7&#160;</span>Huan nojquiya niquilhui: “Sinta mitzpactía, techmaca amatajcuiloli para nopa gobernadores ipan seyoc nali hueyat Eufrates para nechcahuase niquixcotonas ipan inintal para huelis niajsiti ipan tali Judá. 
<span class="verse" id="NH2_8">8&#160;</span>Huan nojquiya techmaca seyoc amatajcuiloli para Asaf cati quinmocuitahuía nochi cuamili cati moaxca para ma techmaca cuahuit cati monequi para taquetzalme, huan para caltemit ten nopa cali cati nelchicahuac inacasta nopa hueyi israelita tiopamit. Huan nojquiya ma techmaca cuahuit para caltemit ipan itepa nopa altepet huan para se cali para na.” Quej nopa niquilhui. Huan nochi ya nopa techmacac nopa tanahuatijquet pampa na nimotemachijtoya ipan Toteco Dios. </div>
<div class='p'>
<span class="verse" id="NH2_9">9&#160;</span>Huan teipa quema niajsito iniixpa nopa tanahuatiani ten seyoc nali hueyat Eufrates, niquinmactili nopa amatajcuiloli cati techmacatoya Tanahuatijquet Artajerjes. Huan itztoyaj nohuaya miyaqui tayacanani ten soldados cati nopa tanahuatijquet quintitantoya para ma techmocuitahuica. Sequij yahuiyayaj cahuayojtipa huan sequij san icxinejnemiyayaj. 
<span class="verse" id="NH2_10">10&#160;</span>Pero quema quimatque nochi ya ni, Sanbalat ten Horón huan Tobías ten Amón, tahuel cualanque pampa ajsitoya se cati motemacatoya para quinpalehuis israelitame. </div>
<div class='s'>Nehemías ajsic ipan altepet Jerusalén </div>
<div class='p'>
<span class="verse" id="NH2_11">11&#160;</span>Huan niajsic ipan altepet Jerusalén huan quema ya niitztoya eyi tonati nopona, 
<span class="verse" id="NH2_12">12&#160;</span>niquisqui ica tayohua huan niquinhuicac se quesqui tacame nohuaya. Huan amo aqui niquilhui cati Toteco Dios quitalijtoya ipan noyolo para nijchihuasquía ipan altepet Jerusalén. Huan niyahuiyaya ipan se burro huan nopa tacame techtoquiliyaya iniicxipa. 
<span class="verse" id="NH2_13">13&#160;</span>Huan ipan nopa yohuali tiquisque ipan nopa altepet campa itoca nopa Tamayamit Caltemit, huan tiyajque campa nopa ameli cati itoca Dragón huan sempa tiyajque campa seyoc caltemit cati itoca Tasoli Caltemit. Huan niquitac nochi nopa tepamit cati huetztoya huan nochi nopa caltemit cati tatatoya. 
<span class="verse" id="NH2_14">14&#160;</span>Huan teipa tiyajque campa nopa caltemit cati itoca Ameli Caltemit, huan teipa tiajsitoj ipan nopa ameli ten nopa tanahuatijquet. Huan nopona amo huelqui panoc noburro pampa tahuel tafiero. 
<span class="verse" id="NH2_15">15&#160;</span>Teipa nopa tayohua ninejnentiyajqui hasta campa nopa huactoc atajti huan quej nopa nijyahualo nochi nopa altepet. Huan niquitac nochi quenicatza eltoya huan nimocuetqui sempa campa nopa caltemit campa niquistejqui. </div>
<div class='p'>
<span class="verse" id="NH2_16">16&#160;</span>Huan nopa tequichihuani amo quimatque canque niyajtoya huan taya nijchihuayaya pampa ayemo teno niquinilhuijtoya ten cati nimoilhuijtoya para nijchihuasquía. Amo teno niquinilhuijtoya noisraelita icnihua, yon nopa totajtzitzi, yon tequichihuani, yon tayacanani, yon nopa sequinoc tacame cati teipa quichihuasquíaj nopa tequit. </div>
<div class='s'>Nehemías quinyolchicajqui masehualme para tequitise </div>
<div class='p'>
<span class="verse" id="NH2_17">17&#160;</span>Pero teipa niquinnotzqui nochi nopa israelitame huan niquinilhui: </div>
<div class='p'>―Amojuanti cuali anquimatij para tahuel tafiero quej tiitztoque nica ipan ni altepet pampa nochi tamisosolijtoc. Huetztoc nochi tepamit huan icaltehua tatatoque. Huajca ama ma tijpehualtica titequitise huan tijcualchijchihuase nochi para ayecmo aqui hueli techpinajtis. </div>
<div class='p'>
<span class="verse" id="NH2_18">18&#160;</span>Huan teipa niquinilhui quenicatza Toteco Dios techpalehuijtoya pampa hueyi iyolo. Niquinilhui nochi cati techilhuijtoya nopa tanahuatijquet huan quenicatza nechcajqui ma nihuala hasta Jerusalén para nijchihuas nopa tequit cati nimoilhuijtoya para nijchihuas. Huajca nochi inijuanti tananquilijque: </div>
<div class='p'>―Cualtitoc, ma titequitica. </div>
<div class='p'>Huan nochi pejque tequitij ica miyac paquilisti. 
<span class="verse" id="NH2_19">19&#160;</span>Pero quema quimatque Sanbalat ten altepet Horón, huan Tobías cati elqui se amonita tacat, huan Gesem nopa árabe tacat, inijuanti techpinajtijque huan techcualancaitaque. Techilhuijque: </div>
<div class='p'>―¿Taya anquichihuaj amojuanti? San anmosentanchihuaj ica nopa tanahuatijquet huan anquiixpanoj. </div>
<div class='p'>
<span class="verse" id="NH2_20">20&#160;</span>Huan na niquinnanquili: </div>
<div class='p'>―Ica itapalehuil Toteco Dios cati quichijqui ilhuicacti, tojuanti, tiitequipanojcahua, tijcualchijchihuase ni altepet. Pero amojuanti amo teno anquipiyaj ica tojuanti huan amo huelis anmocalaquise ipan ni tamanti.  </div>
<div class='psalmlabel' id='NH3_0'> 3</div>
<div class='s'>Inintoca cati quicualchijchijque tepamit </div>
<div class='p'>
<span class="verse" id="NH3_1">1&#160;</span>Huajca nopa totajtzi Eliasib huan iicnihua cati eliyayaj totajtzitzi pejque quicualchijchihuaj nopa tepamit campa itoca nopa Borrego Caltemit. Quiiyocatalijque nopa caltemit para Toteco huan quiquetzque. Huan nojquiya quicualchijchijque nopa tepamit hasta nopa huejcapantic tetzocti cati itoca Torre Hananeel cati elqui para se tamocuitahuijquet. 
<span class="verse" id="NH3_2">2&#160;</span>Ten nopona, quicualchijchijque nopa tepamit nopa tacame ten altepet Jericó. Huan ininacasta quicualchijchijqui Zacur, icone Imri. </div>
<div class='p'>
<span class="verse" id="NH3_3">3&#160;</span>Huan iconehua Senaa quiquetzque itaquetzalhua nopa Michi Caltemit, huan quitalijque nopa caltemit ica nochi nopa huejhueyi lavos huan nopa teposbarra cati monequi para motzacuas cuali. 
<span class="verse" id="NH3_4">4&#160;</span>Huan ininacasta quicualchijchijqui tepamit Meremot, icone Urías huan iixhui Cos. Huan inacasta quicualchijchijqui Mesulam, icone Berequías huan iixhui Mesezabeel. Huan iquespa quicualchijchijqui nopa tepamit Sadoc, icone Baana. 
<span class="verse" id="NH3_5">5&#160;</span>Huan inacasta tequitique nopa tacame cati ehuani altepet Tecoa, pero cati tayacanani ipan Tecoa amo quinejque quinpalehuise. 
<span class="verse" id="NH3_6">6&#160;</span>Huan Joiada, icone Paseah, huan Mesulam, icone Besodías, quicualchijchijque nopa Caltemit Sosoltic. Quiquejquetzque itaquetzalhua huan quitalijque nopa caltemit ica nochi nopa huejhueyi lavos huan teposbarras. 
<span class="verse" id="NH3_7">7&#160;</span>Huan campa tanqui inintequi ipan tepamit, quicualchijchijqui Melatías cati ehua altepet Gabaón, huan Jadón ten altepet Meronot, inihuaya nopa tacame cati ehuani ipan altepet Gabaón huan Mizpa. Nopa altepeme mocajqui ipan itanahuatilis nopa tanahuatijquet ipan ne se nali hueyat Eufrates. 
<span class="verse" id="NH3_8">8&#160;</span>Huan ininacasta quicualchijchijqui nopa tepamit Uziel, icone Harhaía, nopa oro teposchijquet. Huan inacasta quicualchijchijqui tepamit Hananías cati quimatiyaya quichijchihua nochi tamanti taajhuiyacayot. Huan quej nopa quicualchijchijtiyajque itepa altepet Jerusalén hasta campa itoca nopa Tepamit Patahuac. 
<span class="verse" id="NH3_9">9&#160;</span>Ininacasta quicualchijchijqui Refaías, icone Hur. Refaías elqui gobernador ipan tajco altepet Jerusalén. 
<span class="verse" id="NH3_10">10&#160;</span>Huan inacasta tequitic Jedaías, icone Harumaf cati tequitiyaya iixmelac ichaj. Huan inacasta quicualchijchijqui tepamit Hatús, icone Hasabnías. </div>
<div class='p'>
<span class="verse" id="NH3_11">11&#160;</span>Huan inacasta quicualchijchijqui Malquías, icone Harim, huan Hasub, icone Pahat Moab. Quicualchijchijque campa nopa huejcapantic tetzocti cati itoca Torre Horno campa mocahuas se tamocuitahuijquet para tachiyas. 
<span class="verse" id="NH3_12">12&#160;</span>Huan ininacasta quicualchijchijque Salum, icone Halohes, inihuaya iichpocahua. Salum eliyaya gobernador ipan ne seyoc tajco altepet Jerusalén. </div>
<div class='p'>
<span class="verse" id="NH3_13">13&#160;</span>Huan Hanún huan nopa masehualme cati ehuani ipan altepet Zanoa quicualchijchijque nopa Tamayamit Caltemit. Quiquejquetzque itaquetzalhua huan quitalijque nopa caltemit ica nopa huejhueyi lavos huan nopa teposbarras. Nojquiya quicualchijchijque 450 metros ten tepamit huan tamitoj nechca campa nopa Tasoli Caltemit. 
<span class="verse" id="NH3_14">14&#160;</span>Huan nopa Tasoli Caltemit quicualchijchijqui Malquías, icone Recab. Malquías elqui gobernador ipan nopa municipio cati itoca Bet Haquerem. Quinquetzqui taquetzalme huan quitali nopa caltemit ica nopa huejhueyi lavos huan nopa teposbarra. </div>
<div class='p'>
<span class="verse" id="NH3_15">15&#160;</span>Huan Salum, icone Colhoze, cati elqui gobernador ipan nopa municipio Mizpa quicualchijchijqui nopa Ameli Caltemit. Cuali quisencajqui ica taquetzalme huan quitzontzajqui. Teipa quitali icaltehua ica huejhueyi lavos huan nopa tepos barra. Huan yaya nojquiya quicualchijchijqui nopa tepamit hasta nopa Ameli Siloé huan tamito campa huejcajquiya eltoya ixochimil Tanahuatijquet David huan hasta campa temo nopa escalones ten Ialtepe David. 
<span class="verse" id="NH3_16">16&#160;</span>Teipa campa yaya tanqui itequi, quicualchijchijqui Nehemías, icone Azbuc, cati eliyaya gobernador ipan tajco nopa municipio Bet Sur. Huan yaya quicualchijchijqui hasta iixmelac campa motalpacho David, huan hasta campa eltoya nopa ameli. Huan tamito itequi hasta campa achtohuiya eltoya ininchaj Nopa Soldados Cati Más Motemacaj. </div>
<div class='p'>
<span class="verse" id="NH3_17">17&#160;</span>Huan inacasta quicualchijchijque nopa tepamit nopa levitame cati tequitiyayaj imaco Rehum, icone Bani. Huan ininacasta, Hasabías nopa gobernador ipan tajco nopa municipio Keila tequitic para imunicipio. 
<span class="verse" id="NH3_18">18&#160;</span>Huan inacasta, quicualchijchijque nopa tepamit ihuampoyohua cati tequitiyayaj imaco Bavai, icone Henadad, cati elqui gobernador ipan ne seyoc tajco nopa municipio Keila. 
<span class="verse" id="NH3_19">19&#160;</span>Huan ininacasta quicualchijchijqui nopa tepamit Ezer, icone Jesúa, cati elqui gobernador ipan tajco nopa municipio Mizpa. Yaya tequitic iixmelac nopa taixtemolis campa nopa cali campa quiajoctoyaj nochi teposti para ica tatehuise nopona campa moixnamiquiyaya nopa tepamit. 
<span class="verse" id="NH3_20">20&#160;</span>Huan inacasta Baruc, icone Zabai, pejqui quicualchijchihua seyoc achi ipan nopa tepamit ten campa moixnamijqui hasta icalte ichaj Eliasib, nopa hueyi totajtzi. 
<span class="verse" id="NH3_21">21&#160;</span>Huan inacasta, tequitic Meremot, icone Urías huan iixhui Cos. Yaya quicualchijchijqui nopa tepamit ten icalte totajtzi Eliasib hasta campa itamiya ichaj. </div>
<div class='p'>
<span class="verse" id="NH3_22">22&#160;</span>Huan inacasta quicualchijchijque nopa tepamit nopa totajtzitzi cati ehuayayaj ipan nopa tamayamit nechca hueyat Jordán. 
<span class="verse" id="NH3_23">23&#160;</span>Huan ininacasta tequitic Benjamín huan Hasub. Inijuanti quicualchijchijque nopa tepamit cati mocahuayaya inincalixpa. Huan ininacasta tequitic Azarías, icone Maazías huan iixhui Ananías. Yaya quicualchijchijqui cati nechca ichaj. 
<span class="verse" id="NH3_24">24&#160;</span>Huan ininacasta tequitic Binúi, icone Henadad. Yaya quicualchijchijqui nopa tepamit ten ichaj Azarías hasta campa monamijqui nopa tepamit ipan esquina. 
<span class="verse" id="NH3_25">25&#160;</span>Huan Palal, icone Uzai, quicualchijchijqui nopa tepamit iixmelac nopa esquina huan ipan nopa huejcapantic tetzocti para se tamocuitahuijquet. Nopa tetzocti quisa ipan ichaj nopa tanahuatijquet huan mocahua inacasta icalixpa nopa tatzacti. Huan inacasta tequitic Pedaías, icone Faros. 
<span class="verse" id="NH3_26">26&#160;</span>Huan inacasta, quicualchijchijque nopa tepamit nopa tiopa tequipanohuani cati ehuayayaj ipan nopa tepet Ofel. Inijuanti quisencajque nopa tepamit hasta nopa At Caltemit cati mocajqui campa hualquisa tonati ten nopa huejcapantic tetzocti para se tamocuitahuijquet cati quisqui ipan tepamit. 
<span class="verse" id="NH3_27">27&#160;</span>Huan ininacasta tequitique tacame ten altepet Tecoa. Inijuanti quicualtalijque seyoc quentzi nopa tepamit ten iixmelac nopa tetzocti cati huejcapantic hasta nopa tepamit campa nopa municipio Ofel. </div>
<div class='p'>
<span class="verse" id="NH3_28">28&#160;</span>Huan ininacasta tequitique nopa totajtzitzi. Inijuanti quicualchijchijque nopa tepamit cati elqui ica huejcapa ten nopa Cahuayo Caltemit huan sesen tequitic iixmelac ichaj. 
<span class="verse" id="NH3_29">29&#160;</span>Huan ininacasta tequitic Sadoc, icone Imer. Yaya quicualchijchijqui iixmelac ichaj. Huan inacasta tequitic Semaías, icone Secanías, cati nojquiya quimocuitahui nopa Caltemit Campa Hualquisa Tonati. 
<span class="verse" id="NH3_30">30&#160;</span>Huan ininacasta tequitique Hananías, icone Selemías, huan Hanún, ichicuasempa cone Salaf. Huan nechca ya tequitic Mesulam, icone Berequías. Yaya quicualchijchijqui nopa tepamit iixmelac ichaj. 
<span class="verse" id="NH3_31">31&#160;</span>Huan inacasta tequitic nopa oro teposchijquet Malquías. Yaya quicualchijchijqui nopa tepamit hasta nopa cali campa mocahuayayaj tanamacani huan cati tequipanojque tiopan calijtic. Malquías tequitic iixmelac nopa Caltemit Campa Tetajtolxitahuaj huan hasta nopa cuarto cati huejcapa nechca campa moixnamiquiyaya nopa tepamit. 
<span class="verse" id="NH3_32">32&#160;</span>Huan nopa sequinoc tacame cati eliyayaj oro teposchihuani huan tanamacani quicualchijchijque nopa tepamit ten nopa cuarto cati huejcapa hasta nopa Borrego Caltemit.  </div>
<div class='psalmlabel' id='NH4_0'> 4</div>
<div class='s'>Inincualancaitacahua quinpinajtijque cati tequitiyayaj </div>
<div class='p'>
<span class="verse" id="NH4_1">1&#160;</span>Huan quema quimatqui Sanbalat para tijcualchijchihuayayaj nopa tepamit cati quiyahualojtoya nopa altepet, tahuel cualanqui. Huan pejqui techpinajtía tiisraelitame. 
<span class="verse" id="NH4_2">2&#160;</span>Huan miyacapa iniixpa ihuampoyohua huan nopa tayacanca tacame ten tali Samaria, Sanbalat quiijto: “Pilteicneltzitzi ni israelitame. Huelis moilhuíaj para nimantzi tamise quicualchijchihuase inialtepe. ¿Huelis moilhuíaj sempa huelise quitatise tacajcahualisti nica? Xiquitaca quenicatza quiquixtíaj tet cati ya tatatoc huan sempa quitequihuíaj.” </div>
<div class='p'>
<span class="verse" id="NH4_3">3&#160;</span>Huan inechca itztoya Tobías nopa amonita tacat cati quiijto: “Xiquitaca quenicatza nelyamanic nopa tepamit cati quicualchijchihuaj. Sinta tejcos se cayochi ipani, quitamihuelonis.” </div>
<div class='s'>Nehemías motatajti </div>
<div class='p'>
<span class="verse" id="NH4_4">4&#160;</span>Huajca na nimotatajti huan niquijto: “Toteco Dios, xijcaqui quenicatza techpinajtíaj. Xijchihua para nochi cati inijuanti techilhuíaj ma eli para inijuanti. Ma huetzica inimaco inincualancaitacahua huan ma quinhuicaca ilpitoque para tetequipanose ipan sequinoc talme. 
<span class="verse" id="NH4_5">5&#160;</span>Amo xiquintapojpolhui inintajtacolhua huan amo xiquelcahua cati quichijtoque pampa quintzinquixtíaj ni tacame cati tequitij.” </div>
<div class='s'>Inincualancaitacahua quinmajmatijque </div>
<div class='p'>
<span class="verse" id="NH4_6">6&#160;</span>Huan tijsenhuiquilijque tijcualchijchijque nopa tepamit hasta eltoya tacualchijchihuali hasta tajco ihuejcapanca cati quipixqui achtohuiya. Nopa masehualme tequitiyayaj ica miyac paquilisti. 
<span class="verse" id="NH4_7">7&#160;</span>Pero Sanbalat, Tobías huan nopa sequinoc árabe huan amonita tacame inihuaya nopa tacame ten altepet Asdod quimatque taya tijchihuayayaj. Quimatque para tijsenhuiquilijtoyaj tijcualchijchihuaj nopa tepamit huan tijtemitiyayaj campa sosolijtoc, huan yeca tahuel cualanque. 
<span class="verse" id="NH4_8">8&#160;</span>Huan sentic quisencajque para ajsise ipan altepet Jerusalén ica soldados para techtehuiquij huan quisosolose totequi. 
<span class="verse" id="NH4_9">9&#160;</span>Huajca tojuanti timotatajtijque ica Toteco Dios, huan tiquintalijque tamocuitahuiani para techmocuitahuise tayohua huan tonaya para timomanahuise ten inijuanti. 
<span class="verse" id="NH4_10">10&#160;</span>Teipa nopa israelitame ten tali Judá pejque quiijtohuaj para ya siyajtoque nochi cati tequitiyayaj ipan nopa tepamit huan noja polihuiyaya miyac tequit. Huan quiijtojque para amo tiyajatise para tijcualchijchihuase nochi nopa tepamit. </div>
<div class='p'>
<span class="verse" id="NH4_11">11&#160;</span>Huan tocualancaitacahua quiijtohuayayaj para calaquisquíaj ipan toaltepe ixtacatzi quema amo tiquinchiyayayaj huan techmictise. Quej nopa quiijtojque, quitilquetzasquíaj totequi. 
<span class="verse" id="NH4_12">12&#160;</span>Huan nopa israelitame cati itztoyaj ininechca hualajque techilhuicoj miyac huelta para tocualancaitacahua hualayayaj ten campa hueli para techtehuiquij. 
<span class="verse" id="NH4_13">13&#160;</span>Huajca niquintali masehualme ica inifamilias ma tamocuitahuica iica nopa tepamit campa más echcapantzi huan campa tacoyontoya. Huan quihuicayayaj inimacheta, inincuatamin cati huehueyac huan inincuahuitol para ica momanahuise. 
<span class="verse" id="NH4_14">14&#160;</span>Teipa quema niquitac quenicatza nochi momajmatiyayaj, nimoquetzqui huan niquincamanalhui nopa tayacanani, tequichihuani huan nochi nopa masehualme, huan niquinilhui: “Amo xiquinimacasica. Xiquelnamiquica para Toteco nelhueyi huan temajmati. Huajca xitatehuica por amoicnihua, huan amoconehua, huan amosihuajhua huan amochajchaj.” Quej nopa niquinilhui. </div>
<div class='p'>
<span class="verse" id="NH4_15">15&#160;</span>Huan quema tocualancaitacahua quimatque para Toteco Dios technextilijtoya taya quichihuasnequiyayaj huan tijmachiliyayaj, ayecmo huelque calajque pampa tiquinchiyayayaj. Huajca ayecmo teno techchihuilijque huan nochi tojuanti timocuetque sempa ipan totequi. 
<span class="verse" id="NH4_16">16&#160;</span>Huan ten nopa tonal, san tajco tacame tequitiyayaj, huan tajco tamocuitahuiyayaj ica machetas, cuataminti cati huejhuehueyac, cuahuitoli huan cuataminti. Huan inijuanti moquentiyayaj inintepos yolixtzajcahua. Huan nopa tayacanca soldados moquetzque iniica nopa israelitame ten tali Judá 
<span class="verse" id="NH4_17">17&#160;</span>cati quicualchijchihuayayaj nopa tepamit. Huan nopa tacame cati tamamayayaj tequitiyayaj ica se inimax huan ipan seyoc quihuicayayaj inintepos. 
<span class="verse" id="NH4_18">18&#160;</span>Huan nochi cati tepanchihuani tequitiyayaj ica inimacheta motzinquechilpitoque. Huan yaya cati quimatqui quipitza tapitzali itztoya nonacasta. 
<span class="verse" id="NH4_19">19&#160;</span>Huan niquinilhui nopa tayacanani, tequichihuani huan nochi nopa sequinoc masehualme: “Tahuel hueyi ni tequit huan timoxelojtoque huan timopantíaj huejca campa titequitij, 
<span class="verse" id="NH4_20">20&#160;</span>huajca campa anquicaquise nopa tapitzali, nopona xiyaca para ximosejcotilitij nohuaya para tiquintehuitij tocualancaitacahua huan Toteco Dios tatehuis por tojuanti.” </div>
<div class='p'>
<span class="verse" id="NH4_21">21&#160;</span>Tipehuayayaj titequitij quema tanesiyaya huan tijsenhuiquiliyayaj hasta quema ya tayohua huan quema monextiyayaj sitalime. Huan tajco ten tojuanti titamocuitahuiyayaj ica teposti. 
<span class="verse" id="NH4_22">22&#160;</span>Huan nojquiya niquinilhui nopa masehualme ten ehuani ipan sequinoc altepeme para inijuanti huan inintequipanojcahua ma mocahuaca ipan altepet Jerusalén para cochise para nojquiya ma techpalehuica timopatatiyase titamocuitahuise ica tayohua huan quema tonaya titequitise. 
<span class="verse" id="NH4_23">23&#160;</span>Huan yon na, yon noicnihua, yon notequipanojcahua huan yon cati itztoyaj nohuaya amo timoquixtiliyayaj toyoyo huan nochipa tijpixque toteposhua nechca tomax.  </div>
<div class='psalmlabel' id='NH5_0'> 5</div>
<div class='s'>Quintzacuilijque inincualancaitacahua cati yoltetique </div>
<div class='p'>
<span class="verse" id="NH5_1">1&#160;</span>Teipa miyaqui tacame huan sihuame pejque quintatelhuíaj sequij israelita tacame cati tominpiyayayaj pampa quintajtaniyayaj miyac tomi iniisraelita icnihua. 
<span class="verse" id="NH5_2">2&#160;</span>Quiijtohuayayaj: “Tojuanti tahuel timiyaquij ica nochi toconehua huan yeca monequi timotanehuise trigo san para ica timopanoltise.” 
<span class="verse" id="NH5_3">3&#160;</span>Sequinoc quiijtohuayayaj: “Ya tijtaminamacatoque total, tomil, toxocomecamil huan tochajchaj ica ni tacame cati tominpiyaj para ma techtanejtica tomi para amo timayancamiquise ipan ni hueyi mayanti.” 
<span class="verse" id="NH5_4">4&#160;</span>Huan sequinoc quiijtohuayayaj: “Monejqui timotanejque tomi para tijtaxtahuise ne tanahuatijquet nopa impuestos cati tajtanij por tomil huan toxocomecamil. 
<span class="verse" id="NH5_5">5&#160;</span>Huan masque tojuanti nochi tiisraelitame huan tiicnime ica san se toeso huan toconehua san se quej ininconehua, monequi tojuanti tiquinnamaquiltíaj toconehua para ma quintequipanoca para inijuanti techtanejtise tomi. Sequij toichpocahua ya tiquinnamacatoque para quintequipanose san tapic huan ayecmo hueli titaxtahuase para tiquincuilise pampa total huan nochi cati tijpixtoyaj ayecmo toaxca.” </div>
<div class='p'>
<span class="verse" id="NH5_6">6&#160;</span>Huan quema na nijcajqui nochi cati techilhuijtoyaj, tahuel nicualanqui. 
<span class="verse" id="NH5_7">7&#160;</span>Teipa nimoyolilhui quenicatza nijchihuas. Huan niyajqui huan niquinajhuac nopa tequichihuani huan nopa tominpiyani huan niquinilhui: “¿Para ten quej ni anquinchihuilíaj amoisraelita icnihua? Amo xitahuac para antainamaj itanca tomi huan anquincuilíaj inintal.” Nojquiya niteyolmelajqui para tijchihuase se hueyi tasentilisti para tijsencahuase ni tamanti. 
<span class="verse" id="NH5_8">8&#160;</span>Huan nojquiya niquinilhui para hasta campa tihuelque sempa tiquincojtoyaj toisraelita icnihua cati monamacatoyaj para elis tetequipanohuani cati teaxca ipan sequinoc talme. Huan ama sempa anquinnamacaj amoicnihua para ma tetequipanoca san tapic. Huajca sempa monequi tiquincohuase para tiquinmanahuise. </div>
<div class='p'>Huan amo aqui technanquili pampa amo quimatque taya quiijtose. 
<span class="verse" id="NH5_9">9&#160;</span>Huan na niquinilhui: “Amo cuali cati anquichihuaj. ¿Para ten amo anquitepanitaj Toteco Dios? ¿Para ten anquichihuaj cati ica tocualancaitacahua techpinajtise? 
<span class="verse" id="NH5_10">10&#160;</span>Na huan nochaj ehuani nojquiya titetanejtijtoque tomi huan trigo, pero amo tiquintajtaníaj itanca. Huajca amojuanti ayecmo xiquininamaca israelitame itanca quema anquintanejtíaj tomi. 
<span class="verse" id="NH5_11">11&#160;</span>Huan nojquiya nimechtajtanía para nimantzi xiquincuepilica inimilhua, inixocomeca milhua, iniolivo milhua, ininchajchaj huan nochi itanca tomi cati anquininamayayaj por cati anquintanejtijtoyaj.” </div>
<div class='p'>
<span class="verse" id="NH5_12">12&#160;</span>Huan nochi inijuanti tananquilijque: “Tiquincuepilise nochi cati iniaxca huan amo teno tiquininamase. Nochi cati tiquijtojtoc, tijchihuase.” </div>
<div class='p'>Huajca na niquinnotzqui nopa totajtzitzi para ma hualaca huan para inijuanti ma motestigojquetzaca iniixpa para, quena, quichihuase quej quiijtojque. 
<span class="verse" id="NH5_13">13&#160;</span>Teipa nijtzejtzelo noyoyo huan niquijto: “Quej ni ma quichihua Toteco Dios nopa tacat cati amo quinequis quichihuas cati quiijtojtoc para quichihuas.” </div>
<div class='p'>Huan nochi tananquilijque: “Quej nopa ma eli.” Huan quihueyichijque TOTECO huan quena, quichijque quej quiijtojtoyaj. </div>
<div class='s'>Nehemías quinpalehui imasehualhua </div>
<div class='p'>
<span class="verse" id="NH5_14">14&#160;</span>Na nipejqui nitequiti quej gobernador quema Artajerjes yahuiyaya para 20 xihuit tanahuatis huan techtitanqui para nielis gobernador nica ipan tali Judá. Huan nitequitic 12 xihuit hasta quema Artajerjes yahuiyaya para 32 xihuit tanahuatis. Huan ipan nochi nopa xihuit quema niitztoya quej gobernador amo quema, yon na, yon noicnihua amo tijselijque nopa taxtahuili cati techtocarohuayaya por totacualis o por totequi. 
<span class="verse" id="NH5_15">15&#160;</span>Pero cati elque gobernadores achtohuiya, quena, tahuel quininanque israelitame huan quinnahuatiyayaj ma quinhualiquilica inintacualis huan inixocomeca iayo mojmosta. Nojquiya quinnahuatiyayaj ma quinmacaca nechca tajco kilo ten plata. Huan hasta inintequipanojcahua nopa gobernadores nojquiya quininamayayaj. Pero na amo quema nijchijqui quej nopa pampa nijtepanita Toteco Dios. 
<span class="verse" id="NH5_16">16&#160;</span>Huan nojquiya na nitequitic chicahuac para nijcualchijchihuas nopa tepamit campa techmacaque ma nijchihua. Amo nijcojqui tali huan nochi notequipanojcahua mosentilijque para tequitise mojmosta. 
<span class="verse" id="NH5_17">17&#160;</span>Huan mojmosta ipan nomesa niquintamacayaya 150 israelitame huan tequichihuani. Huan iyoca ajsiyayaj techpaxalohuaj tequichihuani cati hualayayaj ipan sequinoc talme cati monejqui niquintamacas. 
<span class="verse" id="NH5_18">18&#160;</span>Huan mojmosta quisencahuayayaj para totacualis se hueyi toro, chicuase borregojme cati tomahuaque huan miyac patoxme huan huejhueyi totome. Huan sesen majtacti tonati titemacaque xocomecat iayo hasta mocahuayaya, pero amo quema niquinilhui masehualme ma techtaxtahuica pampa nigobernador pampa nijmatiyaya para nelía ohui para panoj. 
<span class="verse" id="NH5_19">19&#160;</span>Huan nimotatajti: “NoTeco Dios, xiquelnamiqui nochi cati cuali nijchijtoc ica ni masehualme huan techmaca motatiochihualis.”  </div>
<div class='psalmlabel' id='NH6_0'> 6</div>
<div class='s'>Tacame quicualancaitaque Nehemías </div>
<div class='p'>
<span class="verse" id="NH6_1">1&#160;</span>Quema Sanbalat, Tobías, huan Gesem, nopa árabe tacat, huan sequinoc tocualancaitacahua quimatque para ya titantoyaj tijcualchijchihuaj nopa tepamit huan amo teno más polihuiyaya, san monequiyaya caltemit tijtatzquiltise, nelía cualanque. 
<span class="verse" id="NH6_2">2&#160;</span>Huan Sanbalat huan Gesem techtitanilijque se amatajcuiloli. Techilhuijque ma nimosentili inihuaya ipan se pilaltepetzi ipan nopa tamayamit cati itoca Ono. Pero na nijmachili para quinequiyayaj techmictise, 
<span class="verse" id="NH6_3">3&#160;</span>huajca na niquintitanili tayolmelahuani para quinilhuise: “Na nimotequihuía ipan se hueyi tequit huan amo hueli nijcajtehuas. ¿Para ten monequi motilquetzas ni tequit para niquisas huan nitemos campa amojuanti?” 
<span class="verse" id="NH6_4">4&#160;</span>Huan inijuanti quej nopa techtitanilijque camanali nahui huelta huan na san se niquinnanquiliyaya. </div>
<div class='p'>
<span class="verse" id="NH6_5">5&#160;</span>Teipa ica macuili huelta Sanbalat quititanqui itequipanojca ma techhualiquili seyoc amatajcuiloli tapojtoc ipan imax, 
<span class="verse" id="NH6_6">6&#160;</span>huan ya ni quiijto: </div>
<div class='q'>“Campa hueli nochi quimatij para ta huan nochi israelitame antasencahuaj para anmosentanchihuase ica totanahuatijca huan yeca anquicualtalíaj nopa tepamit. San se nojquiya quiijtohua Gesem. Nojquiya quiijtohuaj para timochihuas tiinintanahuatijca. 
<span class="verse" id="NH6_7">7&#160;</span>Huan quiijtohuaj para ya tiquintalijtoc tajtolpanextiani para ma quiijtoca ipan altepet Jerusalén para ta titanahuatijquet. Temachti quimatis Tanahuatijquet Artajerjes nochi ni camanali cati nemi. Huajca más cuali xihuala huan ticamanaltise san tojuanti.” </div>
<div class='p'>
<span class="verse" id="NH6_8">8&#160;</span>Huajca na nijcuepalti se amatajcuiloli cati quiijto: “Amo teno melahuac cati tiquijtojtoc. San tiistacati.” </div>
<div class='p'>
<span class="verse" id="NH6_9">9&#160;</span>Inijuanti san quinequiyayaj techmajmatise para ayecmo tijchihuase nopa tequit, pero na achi más nimoyolchicajqui. 
<span class="verse" id="NH6_10">10&#160;</span>Teipa niyajqui nijpaxaloto Semaías, icone Delaía huan iixhui Mehetabel. Yaya senitztoya ipan ichaj huan amo huelqui quisa. Yaya quiijto para Toteco Dios quinojnotztoya para ma techilhui ma timosentilica ipan tiopa calijtic huan ma tijtzacuaca cuali nopa caltemit huan ma timotatica. Quiijto para hualayayaj tacame nopa tayohua para techmictiquij. 
<span class="verse" id="NH6_11">11&#160;</span>Huan na nijnanquili: “Tacame quej na amo cholohuaj. Amo nitotajtzi para nicalaquis tiopan calijtic, yon para nijmanahuis nonemilis, huajca amo niyas.” </div>
<div class='p'>
<span class="verse" id="NH6_12">12&#160;</span>Huan na nijmatqui para Toteco Dios amo quinojnotztoya. San quiijtojtoya nopa camanali ten nopantis quej elisquía se tajtolpanextijquet pampa Sanbalat huan Tobías quitaxtahuijtoyaj. 
<span class="verse" id="NH6_13">13&#160;</span>Quitaxtahuiyayaj para ma techmajmati para ma nijchihua cati amo monequi huan ma nitajtacolchihua. Quej nopa quipiyasquíaj se camanali amo cuali ten na para techtatelhuise. 
<span class="verse" id="NH6_14">14&#160;</span>Huajca nimotatajti huan niquijto: “NoTeco Dios, xiquelnamiqui cati amo cuali quichijtoc Sanbalat huan Tobías. Nojquiya xiquelnamiqui cati fiero quichijtoc nopa sihua tajtolpanextijquet, Noadías, huan nochi nopa sequinoc tajtolpanextiani cati quinequij techmajmatise.” Quej nopa nimotatajti. </div>
<div class='s'>Quitamiltijque nopa tepamit </div>
<div class='p'>
<span class="verse" id="NH6_15">15&#160;</span>Huan tijtamiltijque tijcualchijchihuaj nopa tepamit ipan 25 itequi metzti Elul ipan toisraelita xihui<a href='#FN3' epub:type='noteref' class='noteref'>*</a>. Huajca ten ipejya totequi hasta tijtamiltijque tijcualchijchijque nopa tepamit elqui 52 tonati. 
<span class="verse" id="NH6_16">16&#160;</span>Huan quema quimatque tocualancaitacahua huan nopa masehualme ipan nochi talme cati quiyahualojtoque altepet Jerusalén para tijtamiltijtoyaj nopa tequit, tahuel momajmatijque pampa quimachilijque para san ica ichicahualis Toteco Dios tijtamiltijtoyaj nopa tequit. </div>
<div class='p'>
<span class="verse" id="NH6_17">17&#160;</span>Huan ipan nopa 52 tonati nopa tayacanca tacame ipan tali Judá quititaniliyayaj miyac amatajcuiloli Tobías, huan nimantzi quincuepaltiyaya. 
<span class="verse" id="NH6_18">18&#160;</span>Quej nopa quichijque pampa miyac tacame ten tali Judá motemacatoyaj ihuaya Tobías pampa imontaj eliyaya Secanías, icone Ara. Nojquiya icone Tobías cati itoca Johanán mosihuajtijtoya ica iichpoca Mesulam, icone Berequías. 
<span class="verse" id="NH6_19">19&#160;</span>Talojtzitzi nopa tayacanca tacame hualayayaj huan techpohuiliyayaj para nelía se cuali tacat Tobías huan sempa yahuiyayaj quipohuiliyayaj Tobías nochi cati na niquijtohuayaya. Huan Tobías nojquiya techtitaniliyaya miyac amatajcuiloli para techmajmatis.  </div>
<div class='psalmlabel' id='NH7_0'> 7</div>
<div class='s'>Hanani huan Hananías quimocuitahuijque Jerusalén </div>
<div class='p'>
<span class="verse" id="NH7_1">1&#160;</span>Quema ya tijsencajtoyaj nopa tepamit cati quiyahualo altepet Jerusalén huan nochi icaltehua ya tijtatzquiltijtoyaj, tiquintequimacaque caltemit tamocuitahuiani, huicani huan levitame para tamocuitahuise. 
<span class="verse" id="NH7_2">2&#160;</span>Huan nijtequimacac ma quipiya tanahuatili ipan nopa altepet noicni Hanani huan Hananías cati eliyaya capitán ten soldados ipan nopa cuartel cati eltoya nopona. Hananías eliyaya se tacat cati nelía temachti huan tahuel quitepanitayaya Toteco Dios huan amo quej sequinoc. 
<span class="verse" id="NH7_3">3&#160;</span>Huan na niquinilhui: “Amo xijtapoca caltemit ten Jerusalén hasta quema ya quistos cuali tonati huan sempa xijtzacuaca nopa caltemit quema noja itztose tamocuitahuiani. Huan xijtzacuaca nopa caltemit cuali huan xijtalica nopa hueyi teposbarra. Huan nojquiya xiquintequimacaca tacame cati Jerusalén ehuani para ma tamocuitahuica. Sese ma quipiya itequi campa ta tijtalis o nechca ichaj.” </div>
<div class='s'>Inintoca cati tacuepilijque ten tali Babilonia </div>
<div class='r'>(Esd. 2:1-70) </div>
<div class='p'>
<span class="verse" id="NH7_4">4&#160;</span>Niquilhui ya nopa pampa nopa altepet eliyaya tahuel hueyi huan pilquentzi masehualme itztoyaj nopona pampa ayemo oncayaya calme tasencahuali. 
<span class="verse" id="NH7_5">5&#160;</span>Huan Toteco Dios techyoltacani para ma niquinsentili nochi tayacanca tacame, nochi tequichihuani, huan nochi masehualme para ma moijcuiloca por familias. Ya nijpanti se amatapohuali ica inintoca cati achtohuiya mocuectoyaj huan ya ni cati ijcuilijtoc ipani: </div>
<div class='p'>
<span class="verse" id="NH7_6">6&#160;</span>“Nica eltoc inintoca nopa israelitame cati ehuani ipan altepet Jerusalén huan campa hueli ipan tali Judá cati Nabucodonosor quinhuicac ipan tali Babilonia para tetequipanotij huan teipa sempa mocuetque ipan Jerusalén huan ipan nopa sequinoc pilaltepetzitzi campa ehuayayaj. 
<span class="verse" id="NH7_7-25">7-25&#160;</span>Tacuepilijque inihuaya nopa tayacanani cati inintoca eliyaya Zorobabel, Jesúa, Nehemías, Azarías, Raamías, Nahamani, Mardoqueo, Bilsán, Misperet, Bigvai, Nehum huan Baana. Nica techilhuía ipan taya familia hualajque nopa tacame huan quesqui ten inijuanti mocuetque ten nopa familia. </div>
<div class='b'> &#160; </div>
<div class='q'>Familia, Quesqui </div>
<div class='q'>Paros, 2,172 </div>
<div class='q'>Sefatías, 372 </div>
<div class='q'>Ara, 652 </div>
<div class='q'>Pahat Moab por Jesúa huan Joab, 2,818 </div>
<div class='q'>Elam, 1,254 </div>
<div class='q'>Zatu, 845 </div>
<div class='q'>Zacai, 760 </div>
<div class='q'>Binúi, 648 </div>
<div class='q'>Bebai, 628 </div>
<div class='q'>Azgad, 2,622 </div>
<div class='q'>Adonicam, 667 </div>
<div class='q'>Bigvai, 2,067 </div>
<div class='q'>Adín, 655 </div>
<div class='q'>Ezequías por icone Ater, 98 </div>
<div class='q'>Hasum, 328 </div>
<div class='q'>Bezai, 324 </div>
<div class='q'>Harif, 112 </div>
<div class='q'>Gabaón, 95 </div>
<div class='b'> &#160; </div>
<div class='p'>
<span class="verse" id="NH7_26-38">26-38&#160;</span>“Huan nica techilhuía inialtepe campa hualajque nopa tacame huan quesqui inijuanti mocuetque ten nopa altepet. </div>
<div class='b'> &#160; </div>
<div class='q'>Altepet, Quesqui </div>
<div class='q'>Belén huan Netofa, 188 </div>
<div class='q'>Anatot, 128 </div>
<div class='q'>Bet Azmavet, 42 </div>
<div class='q'>Quiriat Jearim, Cafira huan Beerot, 743 </div>
<div class='q'>Ramá huan Geba, 621 </div>
<div class='q'>Micmas, 122 </div>
<div class='q'>Betel huan Hai, 123 </div>
<div class='q'>nopa seyoc altepet Nebo, 52 </div>
<div class='q'>nopa seyoc altepet Elam, 1,254 </div>
<div class='q'>Harim, 320 </div>
<div class='q'>Jericó, 345 </div>
<div class='q'>Lod, Hadid huan Ono, 721 </div>
<div class='q'>Senaa, 3,930 </div>
<div class='s'>Totajtzitzi cati mocuetque </div>
<div class='p'>
<span class="verse" id="NH7_39-42">39-42&#160;</span>“Huan nica techilhuía quesqui totajtzitzi tacuepilijque ten tali Babilonia huan ipan catijqui familia hualajque. </div>
<div class='b'> &#160; </div>
<div class='q'>Familia, Quesqui </div>
<div class='q'>Jedaías, 973 </div>
<div class='q'>Imer, 1,052 </div>
<div class='q'>Pasur, 1,247 </div>
<div class='q'>Harim, 1,017 </div>
<div class='s'>Levitame cati tacuepilijque </div>
<div class='q'>
<span class="verse" id="NH7_43">43&#160;</span>Tacuepilijque 74 levitame cati itztoyaj iixhuihua Josué por Jesúa huan Cadmiel. </div>
<div class='q'>
<span class="verse" id="NH7_44">44&#160;</span>Tacuepilijque 148 huicani cati itztoya iixhuihua Asaf. </div>
<div class='q'>
<span class="verse" id="NH7_45">45&#160;</span>Tacuepilijque 138 tiopan caltemit tamocuitahuiani cati itztoyaj iniixhuihua Salum, Ater, Talmón, Acub, Hatita huan Sobai. </div>
<div class='q'>
<span class="verse" id="NH7_46">46&#160;</span>Huan tacuepilijque tiopan calijtic tequipanohuani cati itztoyaj iniixhuihua: </div>
<div class='q'>Ziha, Hasufa, Tabaot, </div>
<div class='q'>
<span class="verse" id="NH7_47">47&#160;</span>Queros, Siaha, Padón, </div>
<div class='q'>
<span class="verse" id="NH7_48">48&#160;</span>Lebana, Hagaba, Salmai, </div>
<div class='q'>
<span class="verse" id="NH7_49">49&#160;</span>Hanán, Gidel, Gahar, </div>
<div class='q'>
<span class="verse" id="NH7_50">50&#160;</span>Reaía, Rezín, Necoda, </div>
<div class='q'>
<span class="verse" id="NH7_51">51&#160;</span>Gazam, Uza, Paseah, </div>
<div class='q'>
<span class="verse" id="NH7_52">52&#160;</span>Besai, Mehunim, Nefisesim, </div>
<div class='q'>
<span class="verse" id="NH7_53">53&#160;</span>Bacbuc, Hacufa, Harhur, </div>
<div class='q'>
<span class="verse" id="NH7_54">54&#160;</span>Bazlut, Mehída, Harsa, </div>
<div class='q'>
<span class="verse" id="NH7_55">55&#160;</span>Barcos, Sísara, Tema, </div>
<div class='q'>
<span class="verse" id="NH7_56">56&#160;</span>Nezía huan Hatifa. </div>
<div class='p'>
<span class="verse" id="NH7_57">57&#160;</span>“Huan tacuepilijque ininteipa ixhuihua itequipanojcahua Salomón cati inintoca eliyayaj: </div>
<div class='q'>Sotai, Soferet, Perida, </div>
<div class='q'>
<span class="verse" id="NH7_58">58&#160;</span>Jaala, Darcón, Gidel, </div>
<div class='q'>
<span class="verse" id="NH7_59">59&#160;</span>Sefatías, Hatil, Poqueret Hazebaim huan Amón. </div>
<div class='q'>
<span class="verse" id="NH7_60">60&#160;</span>Huajca para nochi tacuepilijque 392 cati eliyayaj iniixhuihua nopa tequipanohuani cati tequitiyayaj tiopan calijtic huan cati eliyayaj iniixhuihua itequipanojcahua Salomón. </div>
<div class='p'>
<span class="verse" id="NH7_61">61&#160;</span>“Huan ipan nopa tonali nojquiya tacuepilijque sequinoc tacame ten altepet Tel Mela, Tel Harsa, Querub, Adón huan Imer ipan tali Persia, pero amo quipantijque inintoca ipan nopa amatapohuali huan amo huelque quiixnextijque ajquiya inintata, yon inihueyi tata, yon sinta nelía eliyayaj israelitame. 
<span class="verse" id="NH7_62">62&#160;</span>Elque 642 ten ni tacame huan elque iixhuihua: </div>
<div class='q'>Delaía, Tobías huan Necoda. </div>
<div class='p'>
<span class="verse" id="NH7_63">63&#160;</span>“Huan tacuepilijque nopa totajtzitzi cati eliyayaj iixhuihua Habaía, Cos huan Barzilai cati motalnamicti ihuaya se iichpoca Barzilai ten tali Galaad huan quicuili itoca isihua. </div>
<div class='p'>
<span class="verse" id="NH7_64">64&#160;</span>“Nochi ni totajtzitzi quintemojque inintoca ipan nopa amatapohuali huan amo quipantijque. Huajca amo quintequimacaque quej totajtzitzi pampa amo quimatque sinta tapajpactique o amo. 
<span class="verse" id="NH7_65">65&#160;</span>Huan na nigobernador niquinilhui ma amo quicuaca tacualisti cati tatzejtzeloltic para totajtzitzi hasta quema quitajtanise TOTECO ica nopa piltetzitzi cati itoca Urim huan Tumim, nopa dados tatzejtzeloltic, para quimatise sinta eliyayaj totajtzitzi o amo. </div>
<div class='p'>
<span class="verse" id="NH7_66">66&#160;</span>“Huajca ica nochi cati tacuepilijque ipan tali Judá elque 42,360 masehualme. 
<span class="verse" id="NH7_67">67&#160;</span>Huan nojquiya tacuepilijque 7,337 inintequipanojcahua, tacame huan sihuame. Huan tacuepilijque 245 huicani, tacame huan sihuame. 
<span class="verse" id="NH7_68">68&#160;</span>Huan quinhualicatoyaj inihuaya 736 cahuayojme, 245 mulas, 
<span class="verse" id="NH7_69">69&#160;</span>435 camellos huan 6,720 burrojme. </div>
<div class='p'>
<span class="verse" id="NH7_70">70&#160;</span>“Huan sequij tayacanani ipan familias tapalehuijque ica tomi para nopa tequit. Huan na cati nigobernador nitemacac 8 kilos huan tajco ten oro, 50 tazas huan 530 iniyoyo totajtzitzi. 
<span class="verse" id="NH7_71">71&#160;</span>Huan sequij tetatme ipan familias temacaque 170 kilos ten oro huan 1,210 kilos ten plata. 
<span class="verse" id="NH7_72">72&#160;</span>Huan nochi sequinoc cati itztoyaj ipan nopa altepet temacaque 170 kilos ten oro, huan se mil cien kilos ten plata, huan 67 iniyoyo totajtzitzi. </div>
<div class='p'>
<span class="verse" id="NH7_73">73&#160;</span>“Huan teipa nochi totajtzitzi, levitame, caltemit tamocuitahuiani, huicani huan cati tequipanohuayayaj ipan tiopamit, huan nochi sequinoc israelitame tacuepilijque ipan inialtepe campa ehuani huan mochantijque.” </div>
<div class='s'>Esdras tepohuili itanahuatilhua Moisés </div>
<div class='p'>Huan quema ajsic nopa metzti chicome ipan toisraelita xihui<a href='#FN4' epub:type='noteref' class='noteref'>*</a>, nochi nopa israelitame ya quipixtoyaj ininchajchaj para ipan itztose ipan inialtepe.  </div>
<div class='psalmlabel' id='NH8_0'> 8</div>
<div class='p'>
<span class="verse" id="NH8_1">1&#160;</span>Huan ipan nopa achtohui tonali ten nopa metzti chicome<a href='#FN5' epub:type='noteref' class='noteref'>*</a>, nochi nopa masehualme quej san se tacat mosentilijque campa quichihuaj tianquis ipan Jerusalén iixmelac nopa At Caltemit. Huan quiilhuijque tamachtijquet Esdras ma quihualica nopa amatapohuali cati quipixqui nopa tanahuatilme cati huejcajquiya TOTECO quinmacatoya israelitame ica Moisés para quipohuas iniixpa. 
<span class="verse" id="NH8_2">2&#160;</span>Huajca nopa totajtzi Esdras quihualicac nopa amatapohuali iniixpa nopa tasentili ipan nopa achtohui tonali ipan nopa metzti. Nopona itztoyaj nochi tacame, sihuame huan coneme cati hueliyayaj tamachilíaj. 
<span class="verse" id="NH8_3">3&#160;</span>Huan Esdras pejqui quipohua nopa amatapohuali ica ijnaloc huan quipojqui hasta tajco tona ipan nopa plaza cati eltoya iixmelac nopa At Caltemit iniixpa nopa tacame, sihuame huan nochi coneme cati hueliyayaj quimachilíaj. </div>
<div class='p'>Huan nochi nopa masehualme tacactoyaj para quimachilise cuali nopa tanahuatilme cati TOTECO quinmacatoya. 
<span class="verse" id="NH8_4">4&#160;</span>Huan Esdras moquetztoya taixpa huejcapa ipan se tapechti cati quicualchijchijtoyaj ica huapali para ipan ma moquetza para nochi huelise quiitase. Huan ipan nopa tapechti ipan inejmat moquetztoya Matatías, Sema, Anías, Urías, Hilcías huan Maasías. Huan iarravesco moquetztoya Pedaías, Misael, Malquías, Hasum, Hasbadana, Zacarías huan Mesulam. 
<span class="verse" id="NH8_5">5&#160;</span>Huan Esdras quitapo nopa amatapohuali huan nochi hueliyayaj quiitaj pampa itztoya huejcapa. Huan quema pejqui tapohua, nochi nopa masehualme moquetzque. 
<span class="verse" id="NH8_6">6&#160;</span>Huan Esdras quipaquilismacac TOTECO, nopa Dios cati tahuel hueyi huan nochi quinanquilijque icamanal ica: “Quej nopa melahuac.” Huan momatananque para ilhuicac. Teipa motancuaquetzque huan mohuijtzonque hasta talchi huan quihueyichijque TOTECO. </div>
<div class='p'>
<span class="verse" id="NH8_7">7&#160;</span>Huan nopa levitame: Jesúa, Bani, Serebías, Jamín, Acub, Sabetai, Hodías, Maasías, Kelita, Azarías, Jozabed, Hanán huan Pelaía; quiixtomayayaj nopa tanahuatilme cati quipohuayaya para nochi huelque quimachilíaj. 
<span class="verse" id="NH8_8">8&#160;</span>Huan inijuanti quipojque chicahuac para nochi quicaquise huan teipa nopa levitame quinmachtijque masehualme taya quinequi quiijtos sesen tamachtili para ma quimachilica cuali huan nochi huelque quimachilijque. </div>
<div class='p'>
<span class="verse" id="NH8_9">9&#160;</span>Huan nochi nopa masehualme chocayayaj quema quicaquiyayaj itanahuatilhua TOTECO. Huajca na niNehemías nigobernador, huan Esdras nopa tamachtijquet huan nopa levitame tiquinilhuijque ma amo chocaca huan para nopa tonali eliyaya tatzejtzeloltic para TOTECO toDIOS huan para ma amo mocuesoca yon ma amo chocaca. 
<span class="verse" id="NH8_10">10&#160;</span>Huan nojquiya Esdras quinilhui: “Xiyaca xiyolpactoca. Xijcuatij tacualisti cati más cuali huan xiquitij xocomecat iayo cati más tzopelic. Nojquiya xiquintitanilica tacualisti cati teicneltzitzi huan amo teno quipiyaj para quicualtalise. Ama ni tonal eltoc tatzejtzeloltic huan taiyocatalili para Toteco. Amo ximocuesoca pampa nopa paquilisti cati tijpiyaj ipan TOTECO techmaca chicahualisti.” </div>
<div class='p'>
<span class="verse" id="NH8_11">11&#160;</span>Huan nopa levitame nojquiya quinyoltaliyayaj nopa masehualme huan quinilhuiyayaj: “Amo ximocuesoca pampa tatzejtzeloltic ni tonal para TOTECO.” 
<span class="verse" id="NH8_12">12&#160;</span>Huajca nochi nopa masehualme yajque para quicuatij huan quiitij cati más cuali huan quititanque tacualisti para cati teicneltzitzi. Huan nochi mopaquilismacaque huan ilhuichijque pampa quicactoyaj icamanal TOTECO cati quinpohuilijtoyaj huan quinmachtijtoyaj. </div>
<div class='s'>Quichijque nopa Ilhuit ten Pilxajcaltzitzi </div>
<div class='p'>
<span class="verse" id="NH8_13">13&#160;</span>Huan tonili nochi cati tayacanca tetatme, nopa totajtzitzi huan nopa levitame mosentilijque ihuaya nopa tamachtijquet Esdras para quipohuase ica más tamocuitahuili nopa amatapohuali para noja más quimachilise. 
<span class="verse" id="NH8_14">14&#160;</span>Huan quipantijque nopa tanahuatili campa TOTECO quinahuatijtoya Moisés para nochi israelitame ma quichihuaca pilxajcaltzitzi sesen xihuit huan ipan itztose ipan nopa Ilhuit ten Pilxajcaltzitzi. 
<span class="verse" id="NH8_15">15&#160;</span>Huajca quintitanque tayolmelahuani campa hueli ipan nochi altepeme huan ipan Jerusalén para teyolmelahuase. Quinilhuijque nochi israelitame ma quisaca quitemotij imacuayohua olivo cuame, apachij cuame, higo cuame o ten hueli cuahuit cati quipiya miyac ixihuiyo cati taecahuilía para ica mochantise quej TOTECO tanahuatijtoya. 
<span class="verse" id="NH8_16">16&#160;</span>Huajca nochi israelitame yajque cuatita quitemotoj cati ica moxajcaltise. Huan nochi quichijque pilxajcaltzitzi huejcapa ten ininchajchaj, o ipan inincalixpa, o icalixpa tiopamit, o ipan nopa plazas iniixmelac nopa At Caltemit huan Efraín Caltemit. 
<span class="verse" id="NH8_17">17&#160;</span>Huajca nochi israelitame cati mocuectoyaj ten campa quinhuicatoyaj tetequipanotij mocajque ipan nopa pilxajcaltzitzi cati quichijtoyaj para 7 tonati. Huan nochi tahuel yolpajque para sempa quitoquilise nopa tanahuatili cati amo nochi quitoquilijtoyaj hasta quema Josué, icone Nun, huejcajquiya quinyacanayaya israelitame. 
<span class="verse" id="NH8_18">18&#160;</span>Huan ipan sesen ten nopa chicome tonati ipan nopa ilhuit Esdras quipojqui nopa amatapohuali cati quipixtoya itanahuatilhua Toteco Dios. Huan ipan tonali chicueyi quipixque se hueyi tasentili para quihueyichihuase Toteco quej quiijto nopa tanahuatili ma quichihuaca.  </div>
<div class='psalmlabel' id='NH9_0'> 9</div>
<div class='s'>Israelitame mosajque huan quipohuilijque TOTECO inintajtacolhua </div>
<div class='p'>
<span class="verse" id="NH9_1">1&#160;</span>Huan teipa ipan 24 itequi nopa chicome metzti ipan toisraelita xihui<a href='#FN6' epub:type='noteref' class='noteref'>*</a>, mosentilijque nochi israelitame para mosahuase. Huan mosajque huan moquentijque yoyomit cati fiero huan motemilijque tali ipan inintzonteco para quinextise inintequipachol por inintajtacolhua. 
<span class="verse" id="NH9_2">2&#160;</span>Huan moiyocatalijque ica masehualme cati amo israelitame huan nochi moquetzque huan iixpa TOTECO quitenpojque inintajtacolhua huan inintajtacolhua inintatahua. 
<span class="verse" id="NH9_3">3&#160;</span>Huan para eyi horas mojmosta inijuanti mocahuayayaj ijcatoque huan se quinpohuiliyaya ten nopa amatapohuali ica itanahuatilhua TOTECO Dios. Huan para seyoc eyi horas mojmosta quipohuiliyayaj TOTECO Dios inintajtacolhua huan quihueyichihuayayaj. 
<span class="verse" id="NH9_4">4&#160;</span>Huan tahuejcapa ipan nopa escalones moquetzayayaj nopa levitame: Jesúa, Bani, Cadmiel, Sebanías, Buni, Serebías, Bani huan Quenani. Huan chicahuac quinojnotzayayaj TOTECO Dios. 
<span class="verse" id="NH9_5">5&#160;</span>Huan teipa nopa tayacanca levitame, Jesúa, Cadmiel, Bani, Hasabnías, Serebías, Hodías, Sebanías huan Petaías quinilhuijque nopa masehualme: “Ximoquetzaca huan xijhueyichihuaca TOTECO Dios cati ipa itztoya para nochipa huan para nochipa itztos.” Huan quiijtojque: </div>
<div class='p'>“Nochi ma timitzhueyichihuaca huan ma timitzpaquilismacaca, TOTECO Dios, pampa ta tahuel tihueyi huan tahuel ticuajcualtzi. 
<span class="verse" id="NH9_6">6&#160;</span>TOTECO, san ta tiiyojtzi tiDios huan amo aqui seyoc. Ta tijchijqui ilhuicacti campa tiitztoc huan nopa ilhuicacti campa sitalime. San ta tijchijchijqui taltipacti huan nochi cati onca ipani. San ta tijchijchijqui nochi huejhueyi at huan nochi cati nopona itztoque. Ta tiquinmaca nemilisti nochi cati itztoque. Nochi ilhuicac ehuani ipan ilhuicacti motancuaquetzaj moixpa ta. </div>
<div class='p'>
<span class="verse" id="NH9_7">7&#160;</span>“Ta tiTOTECO Dios cati tijtapejpeni Abram huan tijquixti ipan tali Ur, inintal nopa caldeos huan tijtocaxtali Abraham. 
<span class="verse" id="NH9_8">8&#160;</span>Tiquitac para temachti iyolo moixpa. Huan ihuaya tijchijqui se camanal sencahuali para tiquinmacasquía iixhuihua nopa talme cati iniaxcahua nopa cananeos, heteos, amorreos, ferezeos, jebuseos, huan gergeseos. Huan tijtamichijtoc nochi cati tijtencajqui pampa nelía tixitahuac. </div>
<div class='p'>
<span class="verse" id="NH9_9">9&#160;</span>“Ta tiquitac quenicatza taijyohuiyayaj tohuejcapan tatahua ipan tali Egipto. Tijcajqui quema mitztajtanijque tapalehuili iteno nopa Hueyi At Chichiltic. 
<span class="verse" id="NH9_10">10&#160;</span>Huan tijchijqui huejhueyi tanextili huan tiochicahualnescayo iixpa Faraón, huan nochi itequipanojcahua huan nochi ten tali Egipto ehuani. Tiquinmanahui israelitame inimaco pampa tiquitac quenicatza mohueyimatiyayaj Egipto ehuani huan quenicatza quinchihuiliyayaj cati fiero. Huajca tijchijqui para nochi masehualme ma mitzixmatica huan hasta ama nochi mitzixmatij para tahuel hueyi mochicahualis. 
<span class="verse" id="NH9_11">11&#160;</span>Tijxelo nopa hueyi at iniixpa huan nochi israelitame panoque tatajco hueyi at ipan tali huactoc. Huan nochi inincualancaitacahua tiquinmajcajqui campa más huejcata quej quiisahuíaj se tet huan yahui hasta atzinta huan nopona mocahua. 
<span class="verse" id="NH9_12">12&#160;</span>Tonaya tiquinyacanqui ipan ojti ica se hueyi mixti huan tayohua ica se hueyi tilelemecti para taahuijtiyas campa nejnentiyahuiyayaj. </div>
<div class='p'>
<span class="verse" id="NH9_13">13&#160;</span>“Ta tihualtemoc ipan nopa tepet Sinaí, huan ticamanaltic inihuaya israelitame huan tiquinmacac cuali tamachtilme huan tanahuatilme cati xitahuac, huan cati melahuac huan cati cuali. 
<span class="verse" id="NH9_14">14&#160;</span>Tiquinmacac tanahuatilme ten quenicatza ma mosiyajquetzase ipan sábado nopa tonal cati taiyocatalili para ta. Quena, ica motequipanojca Moisés tiquinmacac tanahuatilme huan tamachtilme para ma quichihuaca. 
<span class="verse" id="NH9_15">15&#160;</span>Tiquinmacac pantzi cati huetzqui ten ilhuicac quema mayanayayaj. Huan quema amiquiyayaj, ta tijchijqui ma quisa at ipan se hueyi tet. Huan tiquinilhui ma calaquica huan ma moaxcatica nopa tali cati tiquintencahuili tiquinmacasquía. </div>
<div class='p'>
<span class="verse" id="NH9_16">16&#160;</span>“Pero tohuejcapan tatahua tahuel mohueyimatque huan moyoltetilijque huan amo quitepanitaque motanahuatil. 
<span class="verse" id="NH9_17">17&#160;</span>Amo quinejque mitztacaquilise. Amo quielnamijque nochi nopa tiochicahualnescayot cati ta tijchijqui iniixpa. Huajca motzontochonchijque huan quitalijque se tayacanquet para sempa quinhuicasquía ipan tali Egipto campa tetequipanohuayayaj san tapic. Pero ta, tiToteco Dios titetapojpolhuía huan tijpiya hueyi moyolo. Ta amo nimantzi ticualani. Titetasojta huan hueyi motaicnelil, yeca amo tiquintahuelcajqui. </div>
<div class='p'>
<span class="verse" id="NH9_18">18&#160;</span>“Masque quichijque se becerro ten oro, huan masque quiijtojque para ya nopa elqui inindios cati quinquixti ipan tali Egipto, huan tahuel hueyi mitzmahuispolojque, 
<span class="verse" id="NH9_19">19&#160;</span>ta cati tahuel hueyi motaicnelil, amo tiquincajtejqui ipan huactoc tali campa amo teno onca. Amo tiquinquixtili nopa hueyi mixti cati quinyacanqui tonaya, yon nopa tilelemecti cati quintaahuili tayohua para ma quimatica catijqui ojti ipan yase. 
<span class="verse" id="NH9_20">20&#160;</span>Huan tiquinmacac moTonaltzi cati cuali para quinmachtis. Amo tiquinquixtili nopa maná cati eliyaya inintacualis. Yon amo tiquinquixtili at quema amiquiyaya. 
<span class="verse" id="NH9_21">21&#160;</span>Para 40 xihuit tiquinmacayaya nochi cati monejqui ipan nopa huactoc tali huan amo teno quinpolo. Iniyoyo amo sosolijqui huan iniicxi amo sesemacac. </div>
<div class='p'>
<span class="verse" id="NH9_22">22&#160;</span>“Tiquinpalehui para quintanque miyac tanahuatiani huan talme ica miyac inimasehualhua. Tiquinmacac talme hasta nopa nepamit cati más huejca. Moaxcatijque Hesbón cati eliyaya ital Tanahuatijquet Sehón huan moaxcatijque Basán cati eliyaya ital Tanahuatijquet Og. 
<span class="verse" id="NH9_23">23&#160;</span>Huan tiquinmiyaquili ininconehua quej elisquíaj sitalime ipan ilhuicac. Huan tiquinhualicac ipan ni tali cati tiquinilhuijtoya inintatahua ma calaquica huan ma moaxcatica. 
<span class="verse" id="NH9_24">24&#160;</span>Huajca elque ininconehua cati hualajque ipan ni tali huan moaxcatijque. Iniixpa tiquintanque nopa cananeos cati achtohuiya itztoyaj nica. Tiquinmactili israelitame inintanahuatijcahua cananeos inihuaya inimasehualhua para ma quinchihuilica cati inijuanti quinequisquíaj. 
<span class="verse" id="NH9_25">25&#160;</span>Huan inijuanti calajque campa altepeme cati más cuali tasencahuali, huan ipan talme cati más cuali. Moaxcatijque calme cati tejtemitoya ica nochi tamanti cati más cuali huan amelme cati ya taxahuali. Moaxcatijque xocomeca milme, huan olivo milme huan milme ica nochi tamanti cuame cati ya quipiyayayaj inintajca hasta mocahua. Huan quicuajque hasta cuali ixhuique, huan hasta motomajque huan tahuel pajque ica nochi cati cuali tiquinchihuilijtoya. </div>
<div class='p'>
<span class="verse" id="NH9_26">26&#160;</span>“Pero masque quej nopa tiquintiochijqui, amo mitztepanitaque. San motzontochonojque huan amo quinejque quiitase motanahuatilhua. Quinmictijque motajtolpanextijcahua cati quinnojnotzayayaj chicahuac para ma moyolcuepaca ica ta. Tahuel mitzixpanoque. 
<span class="verse" id="NH9_27">27&#160;</span>Huajca yeca tiquintemactili inimaco inincualancaitacahua para ma quintaijyohuiltica. Huan quema taijyohuiyayaj, mitztajtanijque xiquinpalehui, huan ta ica mohueyi taicnelilis, tiquintacaquili huan tiquinmacac tamanahuiani para ma quinmaquixtica inimaco inincualancaitacahua. </div>
<div class='p'>
<span class="verse" id="NH9_28">28&#160;</span>“Pero quema ya oncayaya se quentzi tasehuilisti, inijuanti sempa quichihuayayaj cati fiero moixpa huan yeca tiquincajqui ma huetzica inimaco inincualancaitacahua para inijuanti ma quintanica. Huan yeca sempa mitztajtanijque motapalehuil huan ta, ten ilhuicac, tiquintacaquili huan pampa tiquintasojtac, tiquinmanahui ten inincualancaitacahua. Huan quej nopa panoc miyac huelta. </div>
<div class='p'>
<span class="verse" id="NH9_29">29&#160;</span>“Tiquinilhuiyaya sempa ma quichihuaca cati quiijtohua motanahuatilhua, pero inijuanti tahuel motepanitayayaj huan amo quicajque cati tiquinnahuati. Noja más quiixpanoque motanahuatilhua cati quichihua para masehualme ma itztoca ica cuali sinta quitoquilíaj. Pero inijuanti más motzontochonchijque, huan moyoltetilijque huan amo mitztacaquilijque. 
<span class="verse" id="NH9_30">30&#160;</span>Huan para miyac xihuit tijpixqui hueyi moyolo ica inijuanti. Huan ica moTonal tijnequiyaya tiquintalnamiquiltis pampa tiquinmacac motajtolpanextijca mocamanal para quinilhuise taya inintajtacolhua, pero inijuanti amo quintacaquilijque. Huajca yeca tiquintemactili sempa inimaco inincualancaitacahua ipan ni tali para ma quintatzacuiltica. 
<span class="verse" id="NH9_31">31&#160;</span>Pero pampa ta tahuel titetasojta, amo tiquintzontamilti, yon amo tiquintahuelcajqui pampa ta tiToteco Dios cati hueyi moyolo huan tahuel titeicnelía. </div>
<div class='p'>
<span class="verse" id="NH9_32">32&#160;</span>“Toteco Dios, ta cati tihueyi huan tijpiya hueyi mochicahualis. Ta cati titemajmati huan tijtamichihua nochi cati tijtencahua para tijchihuas, ama na nimitztajtanía amo xiquelcahua totaijyohuilis. Amo xiquelcahua quenicatza taijyohuijtoque totanahuatijcahua, totayacancahua, totajtzitzi, totajtolpanextijca, tohuejcapan tatahua huan nochi momasehualhua ten quema nopa Asiria tanahuatiani techtanque huan hasta ama ni tonali. 
<span class="verse" id="NH9_33">33&#160;</span>Ta amo motajtacol nochi cati techpanotihualajtoc pampa ta tijchijtoc cati xitahuac huan tojuanti tahuel titajtacolchijtoque. 
<span class="verse" id="NH9_34">34&#160;</span>Totanahuatijcahua, totayacancahua, totajtzitzi huan tohuejcapan tatahua amo quitoquilijque motanahuatilhua. Amo quitacaquilijque cati tiquinilhuiyaya ma quichihuaca. 
<span class="verse" id="NH9_35">35&#160;</span>Quema ajsitoj ipan inintal huan quipixque inintanahuatijcahua pampa tiquintiochijqui miyac, amo mitzhueyitalijque. Masque tiquinmacac hueyi tali cati miyac itajca, amo quicajque inintajtacolhua. </div>
<div class='p'>
<span class="verse" id="NH9_36">36&#160;</span>“Huan ama timocuectoque titetequipanohuani ipan ni cuali tali cati tiquinmacac tohuejcapan tatahua para ma quicuaca nochi cati cuali quipiya. 
<span class="verse" id="NH9_37">37&#160;</span>Pero ama nochi cuatacti cati onca mocahua para tanahuatiani cati ta tiquintalijtoc para technahuatise por totajtacolhua. Nojquiya tojuanti totacayohua huan totapiyalhua tiitztoque inimaco para ma techchihuilica cati quinequij huan yeca miyac titaijyohuíaj. </div>
<div class='s'>Inintoca cati motemacaque para quitequipanose TOTECO </div>
<div class='p'>
<span class="verse" id="NH9_38">38&#160;</span>“Pero masque nochi ni tamanti panotoc, ama tojuanti tijchihuaj ni tajcuiloli campa tojuanti, totayacancahua, tolevitajhua huan tototajtzitzi timotemacaj para temachti tijtoquilise motanahuatilhua huan yeca nochi tojuanti tijtalíaj totoca ipan ni tajcuiloli.”  </div>
<div class='psalmlabel' id='NH10_0'> 10</div>
<div class='p'>
<span class="verse" id="NH10_1">1&#160;</span>Huan nica eltoc totoca tojuanti cati timotocaxtalijque ipan amat: </div>
<div class='q'>Na niNehemías, niicone Hacalías, cati nigobernador. </div>
<div class='q'>Huan totajtzitzi cati motocaxtalijque elque Sedequías, 
<span class="verse" id="NH10_2">2&#160;</span>Seraías, Azarías, Jeremías, </div>
<div class='q'>
<span class="verse" id="NH10_3">3&#160;</span>Pasur, Amarías, Malquías. </div>
<div class='q'>
<span class="verse" id="NH10_4">4&#160;</span>Hatús, Sebanías, Maluc, </div>
<div class='q'>
<span class="verse" id="NH10_5">5&#160;</span>Harim, Meremot, Obadías, </div>
<div class='q'>
<span class="verse" id="NH10_6">6&#160;</span>Daniel, Ginetón, Baruc, </div>
<div class='q'>
<span class="verse" id="NH10_7">7&#160;</span>Mesulam, Abías, Mijamín, </div>
<div class='q'>
<span class="verse" id="NH10_8">8&#160;</span>Maazías, Bilgai huan Semaías. </div>
<div class='p'>
<span class="verse" id="NH10_9">9&#160;</span>Huan levitame cati motocaxtalijque elque: </div>
<div class='q'>Jesúa, icone Azanías, Binúi cati se iixhui Henadad huan Cadmiel, </div>
<div class='q'>
<span class="verse" id="NH10_10">10&#160;</span>ihuaya inilevita icnihua: Sebanías, </div>
<div class='q'>Hodías, Kelita, Pelaías, Hanán, </div>
<div class='q'>
<span class="verse" id="NH10_11">11&#160;</span>Micaía, Rehob, Hasabías, </div>
<div class='q'>
<span class="verse" id="NH10_12">12&#160;</span>Zacur, Serebías, Sebanías, </div>
<div class='q'>
<span class="verse" id="NH10_13">13&#160;</span>Hodías, Bani huan Beninu. </div>
<div class='p'>
<span class="verse" id="NH10_14">14&#160;</span>Huan motocaxtalijque tayacanani ipan nopa masehualme: </div>
<div class='q'>Paros, Pahat Moab, Elam, Zatu, Bani, </div>
<div class='q'>
<span class="verse" id="NH10_15">15&#160;</span>Buni, Azgad, Bebai, </div>
<div class='q'>
<span class="verse" id="NH10_16">16&#160;</span>Adonías, Bigvai, Adín, </div>
<div class='q'>
<span class="verse" id="NH10_17">17&#160;</span>Ater, Ezequías, Azur, </div>
<div class='q'>
<span class="verse" id="NH10_18">18&#160;</span>Hodías, Hasum, Bezai, </div>
<div class='q'>
<span class="verse" id="NH10_19">19&#160;</span>Harif, Anatot, Nebai, </div>
<div class='q'>
<span class="verse" id="NH10_20">20&#160;</span>Magpías, Mesulam, Hezir, </div>
<div class='q'>
<span class="verse" id="NH10_21">21&#160;</span>Mesezabeel, Sadoc, Jadúa, </div>
<div class='q'>
<span class="verse" id="NH10_22">22&#160;</span>Pelatías, Hanán, Anaías, </div>
<div class='q'>
<span class="verse" id="NH10_23">23&#160;</span>Oseas, Hananías, Hasub, </div>
<div class='q'>
<span class="verse" id="NH10_24">24&#160;</span>Halohes, Pilha, Sobec, </div>
<div class='q'>
<span class="verse" id="NH10_25">25&#160;</span>Rehum, Hasabna, Maasías, </div>
<div class='q'>
<span class="verse" id="NH10_26">26&#160;</span>Ahías, Hanán, Anán, </div>
<div class='q'>
<span class="verse" id="NH10_27">27&#160;</span>Maluc, Harim huan Baana. </div>
<div class='s'>Israelitame quitestigojquetzque Toteco nochi cati quichihuasquíaj </div>
<div class='p'>
<span class="verse" id="NH10_28">28&#160;</span>“Huan nochi sequinoc masehualme, nopa sequinoc totajtzitzi, levitame, caltemit tamocuitahuiani, huicani, tiopa tequipanohuani huan nochi sequinoc cati moiyocatalijque ten masehualme cati amo quiixmatij Toteco Dios cati nopona itztoyaj, nochi motemacaque para quitequipanose Toteco Dios inihuaya inisihuajhua huan ininconehua cati ya hueliyayaj tamachilíaj, 
<span class="verse" id="NH10_29">29&#160;</span>nochi mosentilijque huan sentic inihuaya iniicnihua huan inintayacancahua tatestigojquetzque para quitamichihuase nochi itanahuatilhua Toteco Dios cati quinmacatoya ica itequipanojca Moisés. Nojquiya tatestigojquetzque para quichihuase nochi camanali, tamachtilme huan leyes cati TOTECO quinilhuijtoc. Huan sinta amo, huajca inijuanti quiselisquíaj nochi nopa tatelchihualisti cati quinamiqui quinajsis. </div>
<div class='p'>
<span class="verse" id="NH10_30">30&#160;</span>“Huan nochi nopa masehualme quiijtojque: ‘Tijcahuaj tocamanal para amo tiquincahuilise toichpocahua ma monamictica inihuaya tacame cati amo israelitame, huan yon totelpocahua inihuaya ichpocame cati amo israelitame. </div>
<div class='p'>
<span class="verse" id="NH10_31">31&#160;</span>“ ‘Sinta masehualme cati amo israelitame quihualicase tamanti para quinamacase ipan sábado quema timosiyajquetzaj o ipan ten hueli tonali cati tatzejtzeloltic para TOTECO, amo tiquintacohuilise. Nojquiya quema ajsi nopa chicome xihuit tijcahuilise ma mosiyajquetza nopa tali huan amo teno tijtocase huan tiquintapojpolhuise nochi israelitame cati techtahuiquilíaj. </div>
<div class='p'>
<span class="verse" id="NH10_32">32&#160;</span>“ ‘Nojquiya tiquijtohuaj para sesen xihuit titemacase nahui gramos ten plata tomi para itiopa Toteco Dios huan nochi itequi. 
<span class="verse" id="NH10_33">33&#160;</span>Elis para nopa pantzi cati quinextíaj iixpa, huan para nopa tacajcahualisti ten harina, huan nopa tacajcahualisti tatatili cati talojtzitzi monequi, huan nopa tacajcahualisti ipan tonali para ma timosiyajquetzaca, huan quema yancuic metzti, huan nochi nopa ilhuime cati yaya quitalijtoc. Nojquiya elis para titaxtahuase ica tamanti tatzejtzeloltique, huan nopa tacajcahualisti para tajtacoli para quiixtzacuas totajtacolhua tiisraelitame iixpa, huan nochi sequinoc tamantzitzi cati monequi motequihuis ipan itiopa Toteco Dios. </div>
<div class='p'>
<span class="verse" id="NH10_34">34&#160;</span>“ ‘Nojquiya timahuiltijtoque ica nopa piltetzitzi para tijmatise catijqui familia ten totajtzitzi, tolevita icnihua o sequinoc tiisraelitame techtocarohua para ma tijhuicaca cuahuit huan ipan catijqui tonali ipan sesen xihuit monequi tijhuicase nopa cuahuit para quitatise ipan itaixpa Toteco Dios quej yaya tanahuati ma tijchihuaca ipan itanahuatilhua. </div>
<div class='p'>
<span class="verse" id="NH10_35">35&#160;</span>“ ‘Nojquiya sesen xihuit titatestigojquetzaj para tijhuicase ipan itiopa TOTECO itajca cati achtohui quisa ten cati tijtojque huan inintajca cati achtohui temacaj nochi cuame cati tijpiyaj. </div>
<div class='p'>
<span class="verse" id="NH10_36">36&#160;</span>“ ‘Nojquiya tiquijtohuaj para tijhuicase ipan itiopa Toteco Dios toachtohui cone, huan iniachtohui conehua tohuacaxhua huan toborregojhua. Huan tiquinmacase nopa totajtzitzi cati quitequipanohuaj Toteco Dios quej quiijtohua nopa tanahuatilme. </div>
<div class='p'>
<span class="verse" id="NH10_37">37&#160;</span>“ ‘Nojquiya tijhualicase para nopa totajtzitzi nopa achtohui harina, nopa achtohui cuatacti ten sesen cuahuit, nopa achtohui xocomecat iayo huan nopa achtohui aceite hasta campa quiajocuise ipan tiopamit. Huan para nopa levitame, tijhuicase se chiquihuit ipan sesen majtacti chiquihuit ten nochi cati temaca total huan ya nopa elis todiezmo. Huan nopa levitame quiselise huan quisentilise ipan nochi topilaltepehua pampa quej nopa inintequi. </div>
<div class='p'>
<span class="verse" id="NH10_38">38&#160;</span>“ ‘Huan nopona inihuaya nopa levitame cati quiselíaj diezmos itztos se totajtzi cati se iixhui Aarón. Huan se chiquihuit ten sesen majtacti chiquihuime cati quiselise para diezmos ten tacualisti, nopa levitame quiajocuise ipan nopa cuarto ipan itiopa Toteco Dios campa taajocuij. 
<span class="verse" id="NH10_39">39&#160;</span>Pampa israelitame inihuaya nopa levitame quintequimacatoc Toteco Dios para quiajocuise nopa tacajcahualisti ten trigo, xocomecat iayo huan aceite ipan nopa cali campa quinajocuij nopa tamanti tatzejtzeloltic para quitequihuise totajtzitzi huan caltemit tamocuitahuiani huan huicani. </div>
<div class='p'>“ ‘Huajca nica tijcahuaj tocamanal para amo tijcahuase tijmacase itiopa Toteco Dios cati monequi nopona.’ ”  </div>
<div class='psalmlabel' id='NH11_0'> 11</div>
<div class='s'>Nopa yancuic ehuani ipan altepet Jerusalén </div>
<div class='r'>(1 Cr. 9:1-34) </div>
<div class='p'>
<span class="verse" id="NH11_1">1&#160;</span>Nopa tayacanani ten israelitame ya mocahuayayaj para itztose ipan altepet Jerusalén. Pero nochi sequinoc israelitame monejqui mahuiltise ica piltetzitzi para quiitase ajquiya más itztoqui nopona pampa monequi se ipan sesen majtacti tacame mochantis para mocahuas ipan altepet Jerusalén, nopa altepet tatzejtzeloltic para TOTECO. Huan nopa seyoc chicnahui yasquíaj itztotij ipan sequinoc altepeme. 
<span class="verse" id="NH11_2">2&#160;</span>Huan sequij tacame ica ininpaquilis motemacaque para mocahuase ipan altepet Jerusalén. Huan nochi israelitame quintiochijque pampa quej nopa monequiyaya. </div>
<div class='p'>
<span class="verse" id="NH11_3">3&#160;</span>Huan ya ni inintoca nopa tayacanani ipan sequinoc estados cati mocahuacoj ipan Jerusalén. Nechca nochi masehualme, totajtzitzi, levitame, tiopa tequipanohuani huan iniixhuihua Salomón inintequipanojcahua noja mocajque ipan ininchajchaj ipan miyac pilaltepetzitzi ipan tali Judá. Pero sequij masehualme ten tali Judá hualajque huan mochantijque ipan altepet Jerusalén. </div>
<div class='p'>
<span class="verse" id="NH11_4">4&#160;</span>Sequij masehualme ten nopa huejhueyi familias Judá huan Benjamín hualajque para mocahuase ipan altepet Jerusalén. </div>
<div class='q'>Ten iixhuihua Judá mocajque ipan Jerusalén: </div>
<div class='q'>Ataías, icone Uzías, cati elqui icone Zacarías, cati elqui icone Amarías, cati elqui icone Sefatías, cati elqui icone Mahalaleel, cati elqui se ipan ifamilia Fares. 
<span class="verse" id="NH11_5">5&#160;</span>Nojquiya hualajqui Maasías, icone Baruc, cati elqui icone Colhoze, cati elqui icone Hazaías, cati elqui icone Adaías, cati elqui icone Joiarib, icone Zacarías, cati elqui icone Siloni. </div>
<div class='q'>
<span class="verse" id="NH11_6">6&#160;</span>Huajca para nochi sequinoc cati iixhuihua Fares cati mocajque ipan altepet Jerusalén elque 468 tacame cati tetique para tatehuise. </div>
<div class='q'>
<span class="verse" id="NH11_7">7&#160;</span>Ten iixhuihua Benjamín mocajque ipan Jerusalén: </div>
<div class='q'>Salú, icone Mesulam, cati elqui icone Joed, cati icone Pedaías, cati icone Colaías, cati icone Maasías, cati icone Itiel, cati elqui icone Jesaías. 
<span class="verse" id="NH11_8">8&#160;</span>Huan ica Salú mocajque Gabai huan Salai huan sequinoc cati para nochi mochijque 928. 
<span class="verse" id="NH11_9">9&#160;</span>Huan inintayacanca ipan nopa altepet elqui Joel, icone Zicri, huan iniompa tayacanca elqui Judá, icone Senúa. </div>
<div class='q'>
<span class="verse" id="NH11_10">10&#160;</span>Ten nopa totajtzitzi mocajque ipan Jerusalén: </div>
<div class='q'>Jedaías, icone Joiarib, Jaquín, 
<span class="verse" id="NH11_11">11&#160;</span>huan Seraías, icone Hilcías, cati elqui icone Mesulam, cati icone Sadoc, cati icone Meraiot, cati icone Ahitob, cati elqui se tayacanquet ipan itiopa Toteco Dios. 
<span class="verse" id="NH11_12">12&#160;</span>Huan inijuanti inihuaya cati tequitiyayaj ipan tiopamit eliyayaj 822. Nojquiya hualajqui para mocahuas Adaías, icone Jeroham, cati elqui icone Pelalías, cati icone Amsi, cati icone Zacarías, cati icone Pasur, cati icone Malquías, 
<span class="verse" id="NH11_13">13&#160;</span>huan inihuaya nochi iteixmatcahua cati tayacanani ten ininchaj ehuani mochihuayayaj 242. Nojquiya hualajqui para mocahuas Amasai, icone Azareel, cati elqui icone Azai, cati icone Mesilemot, cati elqui icone Imer. 
<span class="verse" id="NH11_14">14&#160;</span>Huan ihuaya hualajque 128 ihuampoyohua cati quinyacanayayaj ininchaj ehuani huan eliyayaj tacame cati tahuel tetique. Huan quinyacanayaya Zabdiel, icone Gedolim. </div>
<div class='q'>
<span class="verse" id="NH11_15">15&#160;</span>Ten nopa levitame mocajque ipan Jerusalén: </div>
<div class='q'>Semaías, icone Hasub, cati elqui icone Azricam, cati icone Hasabías, cati elqui icone Buni. 
<span class="verse" id="NH11_16">16&#160;</span>Huan mocajque Sabetai huan Jozabad cati eliyayaj tayacanca levitame, cati quintequimacatoyaj para quiyacanase nochi tequit calteno ipan itiopa Toteco Dios. 
<span class="verse" id="NH11_17">17&#160;</span>Huan mocajqui ipan Jerusalén Matanías, icone Micaía, cati elqui icone Zabdi, cati icone Asaf. Yaya cati motatajtiyaya quema quipehualtiyayaj sesen culto para quitascamatise Toteco Dios. Nojquiya mocajqui Bacbuquías cati nopa ompa para tayacanas huan teipa Abda, icone Samúa, cati elqui icone Galal, cati elqui icone Jedutún. 
<span class="verse" id="NH11_18">18&#160;</span>Huajca nochi ni levitame cati mocajque ipan altepet Jerusalén mochijque 284. </div>
<div class='q'>
<span class="verse" id="NH11_19">19&#160;</span>Ten nopa caltemit tamocuitahuiani mocajque ipan Jerusalén: </div>
<div class='q'>Acub, Talmón huan iniicnihua cati nojquiya quimocuitahuiyayaj caltemit. Huan para nochi mochijque 172. </div>
<div class='s'>Nopa masehualme cati itztoyaj ipan sequinoc altepeme </div>
<div class='p'>
<span class="verse" id="NH11_20">20&#160;</span>Huan nopa sequinoc israelitame, totajtzitzi huan levitame mochantijque ipan sequinoc altepeme ipan tali Judá campa quiselijtoyaj tali ten inihuejcapan tatahua. 
<span class="verse" id="NH11_21">21&#160;</span>Pero nopa tacame cati tequipanohuayayaj tiopan calijtic mochantijque ipan nopa tepet Ofel nechca Jerusalén. Inintayacancahua eliyayaj Ziha huan Gispa. </div>
<div class='p'>
<span class="verse" id="NH11_22">22&#160;</span>Huan nopa tayacanquet ten levitame cati itztoyaj ipan Jerusalén eliyaya Uzi cati elqui icone Bani, cati elqui icone Hasabías, cati icone Matanías, cati icone Micaía, cati elqui se iixhui Asaf. Huan nochi iixhuihua Asaf eliyayaj huicani ipan tiopamit. 
<span class="verse" id="NH11_23">23&#160;</span>Huan nopa huicani mocajque imaco tanahuatili cati hualajqui ten nopa tanahuatijquet ipan tali Persia. Huan nopa tanahuatijquet quinnahuatiyaya taya quichihuase mojmosta. </div>
<div class='p'>
<span class="verse" id="NH11_24">24&#160;</span>Huan Petaías, icone Mesezabeel, cati elqui se ten iixhuihua Zera, cati elqui icone Judá, yaya elqui itequipanojca nopa tanahuatijquet para quiitas nochi tamanti ica israelitame. </div>
<div class='s'>Nopa masehualme cati itztoyaj ipan sequinoc pilaltepetzitzi </div>
<div class='p'>
<span class="verse" id="NH11_25">25&#160;</span>Huan sequij iixhuihua Judá mocajque para itztose ipan altepeme Quiriat Arba, Dibón huan ipilaltepehua, Jecabseel huan ipilaltepehua, 
<span class="verse" id="NH11_26">26&#160;</span>Jesúa, Molada, Bet Pelet, 
<span class="verse" id="NH11_27">27&#160;</span>Hazar Sual, Beerseba huan ipilaltepehua, 
<span class="verse" id="NH11_28">28&#160;</span>Siclag, Mecona huan ipilaltepehua, 
<span class="verse" id="NH11_29">29&#160;</span>Enrimón, Zora, Jarmut, 
<span class="verse" id="NH11_30">30&#160;</span>Zanoa, Adulam huan ininpilaltepehua, Laquis huan imilhua huan Azeca huan ipilaltepehua. Huajca iixhuihua Judá mochantijtoyaj ten altepet Beerseba hasta nopa tamayamit cati itoca Hinom. </div>
<div class='p'>
<span class="verse" id="NH11_31">31&#160;</span>Huan inijuanti cati itztoyaj ipan nopa hueyi familia ten iixhuihua Benjamín mochantijque ipan altepeme: Geba, Micmas, Aía, Betel huan ipilaltepehua, 
<span class="verse" id="NH11_32">32&#160;</span>Anatot, Nob, Ananías, 
<span class="verse" id="NH11_33">33&#160;</span>Hazor, Ramá, Gitaim, 
<span class="verse" id="NH11_34">34&#160;</span>Hadid, Seboim, Nebalat, 
<span class="verse" id="NH11_35">35&#160;</span>Lod, Ono huan ipan nochi nopa tamayamit campa itztoyaj nopa tacame cati quipiyayayaj miyac yajatili para quichihuase miyac tamanti. </div>
<div class='p'>
<span class="verse" id="NH11_36">36&#160;</span>Huan quintitanque sequij levitame cati itztoyaj ipan tali Judá para ma itztotij ipan inintal iixhuihua Benjamín.  </div>
<div class='psalmlabel' id='NH12_0'> 12</div>
<div class='s'>Totajtzitzi huan levitame cati tacuepilijque ihuaya Zorobabel </div>
<div class='p'>
<span class="verse" id="NH12_1">1&#160;</span>Ya ni techilhuía catijqui totajtzitzi huan levitame tacuepilijque ihuaya Zorobabel, icone Salatiel, huan ihuaya Jesúa. Inintoca nopa totajtzitzi elque: </div>
<div class='q'>Seraías, Jeremías, Esdras, </div>
<div class='q'>
<span class="verse" id="NH12_2">2&#160;</span>Amarías, Maluc, Hatús, </div>
<div class='q'>
<span class="verse" id="NH12_3">3&#160;</span>Secanías, Rehum, Meremot, </div>
<div class='q'>
<span class="verse" id="NH12_4">4&#160;</span>Iddo, Gineto, Abías, </div>
<div class='q'>
<span class="verse" id="NH12_5">5&#160;</span>Mijamín, Maadías, Bilga, </div>
<div class='q'>
<span class="verse" id="NH12_6">6&#160;</span>Semaías, Joiarib, Jedaías, </div>
<div class='q'>
<span class="verse" id="NH12_7">7&#160;</span>Salú, Amoc, Hilcías huan Jedaías. </div>
<div class='p'>Nochi ya ni eliyayaj tayacanani ten totajtzitzi huan inintapalehuijcahua ipan nopa tonali quema tequitiyaya Jesúa. </div>
<div class='p'>
<span class="verse" id="NH12_8">8&#160;</span>Huan nopa levitame cati tacuepilijque inihuaya elque: Jesúa, Binúi, Cadmiel, Serebías, Judá huan Matanías cati ica ihuampoyohua tayacanayayaj ipan huicat para quitascamatise TOTECO ipan tasentili. 
<span class="verse" id="NH12_9">9&#160;</span>Nojquiya iniicnihua Bacbuquías huan Uni moquetzayayaj iniixmelac huan tapalehuiyayaj ipan tasentili. </div>
<div class='q'>
<span class="verse" id="NH12_10">10&#160;</span>Nopa hueyi totajtzi Jesúa quipixqui itelpoca cati itoca Joiacim. </div>
<div class='q'>Joiacim elqui itata Eliasib. </div>
<div class='q'>Eliasib teipa elqui itata Joiada. </div>
<div class='q'>
<span class="verse" id="NH12_11">11&#160;</span>Joiada teipa elqui itata Jonatán. </div>
<div class='q'>Jonatán teipa elqui itata Jadúa. </div>
<div class='s'>Totajtzitzi quema Joiacim elqui hueyi totajtzi. </div>
<div class='p'>
<span class="verse" id="NH12_12">12&#160;</span>Nica eltoc inintoca nopa tayacanca totajtzitzi cati quinyacanayayaj inihueyi familia ten totajtzitzi huan tequitique imaco Joiacim quema yaya eliyaya hueyi totajtzi: </div>
<div class='q'>Meraías quinyacanayaya ichaj ehuani Seraías. </div>
<div class='q'>Hananías quinyacanayaya ichaj ehuani Jeremías. </div>
<div class='q'>
<span class="verse" id="NH12_13">13&#160;</span>Mesulam quinyacanayaya ichaj ehuani Esdras. </div>
<div class='q'>Johanán quinyacanayaya ichaj ehuani Amarías. </div>
<div class='q'>
<span class="verse" id="NH12_14">14&#160;</span>Jonatán quinyacanayaya ichaj ehuani Melicú. </div>
<div class='q'>José quinyacanayaya ichaj ehuani Sebanías. </div>
<div class='q'>
<span class="verse" id="NH12_15">15&#160;</span>Adna quinyacanayaya ichaj ehuani Harim. </div>
<div class='q'>Helcai quinyacanayaya ichaj ehuani Meraiot. </div>
<div class='q'>
<span class="verse" id="NH12_16">16&#160;</span>Zacarías quinyacanayaya ichaj ehuani Iddo. </div>
<div class='q'>Mesulam quinyacanayaya ichaj ehuani Ginetón. </div>
<div class='q'>
<span class="verse" id="NH12_17">17&#160;</span>Zicri quinyacanayaya ichaj ehuani Abías. </div>
<div class='q'>Piltai quinyacanayaya ichaj ehuani Miniamín huan Moadías. </div>
<div class='q'>
<span class="verse" id="NH12_18">18&#160;</span>Samúa quinyacanayaya ichaj ehuani Bilga. </div>
<div class='q'>Jonatán quinyacanayaya ichaj ehuani Semaías. </div>
<div class='q'>
<span class="verse" id="NH12_19">19&#160;</span>Matenai quinyacanayaya ichaj ehuani Joiarib. </div>
<div class='q'>Uzi quinyacanayaya ichaj ehuani Jedaías. </div>
<div class='q'>
<span class="verse" id="NH12_20">20&#160;</span>Calai quinyacanayaya ichaj ehuani Salai. </div>
<div class='q'>Eber quinyacanayaya ichaj ehuani Amoc. </div>
<div class='q'>
<span class="verse" id="NH12_21">21&#160;</span>Hasabías quinyacanayaya ichaj ehuani Hilcías </div>
<div class='q'>huan Natanael quinyacanayaya ichaj ehuani Jedaías. </div>
<div class='p'>
<span class="verse" id="NH12_22">22&#160;</span>Quema Darío tanahuatiyaya ipan tali Persia quichijque se lista ica inintoca nopa tayacanani ten familias ten levitame huan totajtzitzi. Quichijque ipan nopa tonali quema Eliasib, Joiada, Johanán huan Jadúa eliyayaj huejhueyi totajtzitzi. 
<span class="verse" id="NH12_23">23&#160;</span>Huan nopa tayacanca levitame quiijcuilojque inintoca ipan se amatapohuali hasta ipan nopa tonali quema itztoya hueyi totajtzi Johanán, icone Eliasib. </div>
<div class='p'>
<span class="verse" id="NH12_24">24&#160;</span>Huan nopa levitame cati tayacanani elque: Hasabías, Serebías huan Jesúa, icone Cadmiel. Huan iniicnihua cati san se ininchaj ehuani moquetzayayaj iniixmelac ipan nopa tasentili para quipaquilismacase huan quitascamatise Toteco Dios quema quintocarohua tequitise. Quej nopa tapalehuiyayaj quej huejcajquiya tanahuatijtoya David cati elqui itequipanojca Toteco Dios. </div>
<div class='p'>
<span class="verse" id="NH12_25">25&#160;</span>Huan Matanías, Bacbuquías, Obadías, Mesulam, Talmón huan Acub eliyayaj caltemit tamocuitahuiani. 
<span class="verse" id="NH12_26">26&#160;</span>Inijuanti tequipanojque quema Joiacim, icone Jesúa huan iixhui Josadac, eliyaya hueyi totajtzi, huan na niNehemías nieliyaya gobernador, huan Esdras eliyaya totajtzi huan tamachtijquet. </div>
<div class='s'>Ilhuichijque pampa ya quisencajque nopa tepamit </div>
<div class='p'>
<span class="verse" id="NH12_27">27&#160;</span>Quema ajsic tonali para quiiyocatalise para TOTECO nopa yancuic tepamit para altepet Jerusalén cati ya quitamicualchijchijtoyaj, huajca quintemojque nochi levitame ipan campa hueli altepeme huan quinhualicaque hasta altepet Jerusalén para tapalehuise ipan nopa ilhuit. Quinejque ma quihueyichihuaca TOTECO ica paquilisti, huan ica huicat para quitascamatise, huan ica tatzotzonali ica panderos, arpas huan liras. 
<span class="verse" id="NH12_28">28&#160;</span>Huan nojquiya hualajque nopa levita huicani cati itztoyaj ipan pilaltepetzitzi nechca Jerusalén huan ipan nopa altepeme ten nopa netofatitame. 
<span class="verse" id="NH12_29">29&#160;</span>Huan nojquiya hualajque huicani ten Gilgal, ten nopa mili nechca Geba huan ten Azmavet pampa nochi cati huicani mochantijtoyaj yahualtic altepet Jerusalén. 
<span class="verse" id="NH12_30">30&#160;</span>Achtohui nochi nopa totajtzitzi huan levitame motapajpacchijque. Huan nojquiya quintapajpacchijque nochi israelitame, huan nopa caltemit ten nopa altepet huan nopa tepamit. </div>
<div class='p'>
<span class="verse" id="NH12_31">31&#160;</span>Teipa niquinnahuati tequichihuani ipan tali Judá ma tejcoca iixco nopa tepamit. Huan niquintali ome pamit ten huicani. Nopa achtohui pamit nejnenque ica inejmat itzonixco nopa tepamit hasta nopa Tasoli Caltemit. 
<span class="verse" id="NH12_32">32&#160;</span>Huan Osaías quintoquili ica tajco nopa tequichihuani ten tali Judá, 
<span class="verse" id="NH12_33">33&#160;</span>inihuaya Azarías, Esdras, Mesulam, 
<span class="verse" id="NH12_34">34&#160;</span>Judá, Benjamín, Semaías huan Jeremías. 
<span class="verse" id="NH12_35">35&#160;</span>Huan quintoquilijque sequij totajtzitzi cati quipitzayayaj tapitzali. Teipa yajqui Zacarías, icone Jonatán, cati elqui icone Semaías, cati elqui icone Matanías, cati elqui icone Micaías, cati elqui icone Zacur, cati elqui icone Asaf. 
<span class="verse" id="NH12_36">36&#160;</span>Huan ininacasta yajque Zacarías iicnihua, Semaías, Azarael, Milalai, Gilalai, Maai, Natanael, Judá huan Hanani cati tatzotzonayayaj ica itatzotzonalhua David cati huejcajquiya eliyaya itequipanojca Toteco Dios. Huan nopa tamachtijquet Esdras quinyacanayaya. 
<span class="verse" id="NH12_37">37&#160;</span>Huan quema ajsitoj campa nopa Ameli Caltemit quisehuiquilijque nejnenque huan tejcoque ipan nopa ojti ten escalones cati yahui hasta campa itoca Ialtepe David. Teipa tejcoque campa ixtejco nopa tepamit huan panoque ica huejcapa ichaj David hasta nopa At Caltemit ica campa hualquisa tonati. </div>
<div class='p'>
<span class="verse" id="NH12_38">38&#160;</span>Huan nopa seyoc pamit ten huicani nejnenque ica iarravesco, huan na niNehemías, niyahuiyaya iniica, iixco nopa tepamit ica ne seyoc tajco masehualme. Huan tijpanoque nopa tetzocti cati itoca Horno Torre, huan hasta campa más patahuac nopa tepamit. 
<span class="verse" id="NH12_39">39&#160;</span>Huan tijpanoque iixco nopa Efraín Caltemit, nopa Sosoltic Caltemit, nopa Michi Caltemit, nopa tetzocti cati itoca Torre ten Hananeel, huan nopa seyoc tetzocti cati itoca Torre ten Hamea. Teipa tipanoque hasta nopa Borrego Caltemit huan timoquetzatoj campa Tatzacti Caltemit. 
<span class="verse" id="NH12_40">40&#160;</span>Huan teipa nochi ome pamit ten huicani huan na huan tajco nopa tequichihuani tiyajque hasta itiopa Toteco Dios campa timoquetzatoj. </div>
<div class='p'>
<span class="verse" id="NH12_41">41&#160;</span>Tinejnemiyayaj inihuaya nopa totajtzitzi cati tapitzayayaj cati inintoca: Eliacim, Maaseías, Miniamín, Micaías, Elioenai, Zacarías huan Hananías, 
<span class="verse" id="NH12_42">42&#160;</span>huan nopa huicani cati huicayayaj chicahuac cati inintoca: Maasías, Semaías, Eleazar, Uzi, Johanán, Malquías, Elam huan Ezer. Huan Izrahías quinyacanayaya. </div>
<div class='p'>
<span class="verse" id="NH12_43">43&#160;</span>Huan ipan nopa tonali quitatijque miyac tacajcahualisti para Toteco huan nochi paquiyayaj miyac pampa Toteco Dios quinmacatoya se hueyi paquilisti. Hasta nojquiya sihuame huan coneme tahuel paquiyayaj huan nopa tahuejchihualisti ten paquilisti ipan altepet Jerusalén quicaquiyayaj hasta huejca. </div>
<div class='s'>Nehemías quiyancuili nochi itequi nopa tiopamit </div>
<div class='p'>
<span class="verse" id="NH12_44">44&#160;</span>Huan ipan nopa tonali quintalijque tacame para quimocuitahuise nopa cali campa quiajocuise nopa nemacti, nopa achtohui pixquisti huan nopa diezmos cati quihualicayayaj masehualme. Monequi quisentilise ten nochi milme ipan nochi altepeme cati itanahuatilhua Moisés quiijto pampa ya nopa quintocarohua nopa totajtzitzi huan levitame. Huan nopa masehualme ten tali Judá paquiyayaj para temacase pampa nopa totajtzitzi huan levitame quintequipanohuayayaj. 
<span class="verse" id="NH12_45">45&#160;</span>Huan nopa totajtzitzi, huan levitame, inihuaya nopa huicani, huan caltemit tamocuitahuiani quihueyichijque Toteco Dios huan motapajpacchijque quej quiijto nopa tanahuatilme cati David huan Salomón quinmacaque. 
<span class="verse" id="NH12_46">46&#160;</span>Pampa hasta huejcajquiya quema itztoya David huan Asaf, itztoyaj tayacanani cati quinyacanayayaj huicani para quihueyichihuase huan quitascamatilise Toteco Dios. </div>
<div class='p'>
<span class="verse" id="NH12_47">47&#160;</span>Huajca ipan ni tonali quema Zorobabel huan na, niNehemías, titayacanayayaj, nochi israelitame quihualicayayaj nopa tacualisti cati mojmosta monequiyaya para nopa huicani huan nopa caltemit tamocuitahuiani huan nojquiya para nopa levitame. Huan nopa levitame teipa quiiyocataliyayaj se diezmo para iteipa ixhuihua Aarón, cati eliyayaj totajtzitzi para ma quitequihuica.  </div>
<div class='psalmlabel' id='NH13_0'> 13</div>
<div class='s'>Nopa cuali tamanti cati pejque quichihuaj </div>
<div class='p'>
<span class="verse" id="NH13_1">1&#160;</span>Huan ipan nopa tonal quema quipohuayayaj miyacapa iniixpa nopa israelitame iamatapohual Moisés, quipantijque ijcuilijtoc ipan nopa amat para yon se amonita o moabita masehuali amo quema huelis mosentilis inihuaya imasehualhua Toteco Dios. 
<span class="verse" id="NH13_2">2&#160;</span>Quej nopa elqui pampa amonitame huan moabitame amo quisque para quinnamiquiquij israelitame ica cati quicuase huan cati quiise huejcajquiya. Quinchihuilijtosquíaj israelitame cati cuali, pero amo ya nopa quichijque. Inijuanti quitaxtahuijque Balaam para ma quintelchihua israelitame. Pero Toteco Dios quicuetqui nopa tatelchihuali ica tatiochihuali. 
<span class="verse" id="NH13_3">3&#160;</span>Huajca quema quicajque ni tanahuatili quiniyocaquixtijque nochi cati amo nelía israelitame. </div>
<div class='p'>
<span class="verse" id="NH13_4">4&#160;</span>Pero quema ayemo quicaquiyayaj ni tanahuatili, nopa hueyi totajtzi Eliasib quipixqui imaco nochi cuartos huan tamanti cati quihualicayayaj ipan itiopa Toteco Dios. Huan yaya moixmatiyaya ica Tobías. 
<span class="verse" id="NH13_5">5&#160;</span>Huan Eliasib quicualchijchihuilijtoya se hueyi cuarto ipan itiopa Toteco Dios huan quicajqui imaco Tobías para quitequihuis quema quinequi. Nopa cuarto elqui campa achtohuiya quiajocuiyayaj harina para tacajcahualisti, huan copali, huan nochi tepos tamantzitzi cati motequihuiyayaj ipan tiopamit. Nopona quicahuayayaj nopa diezmos ten trigo, xocomecat iayo huan aceite quej elqui tanahuatili para quinmacase nopa levitame, huicani, caltemit tamocuitahuiani huan totajtzitzi. 
<span class="verse" id="NH13_6">6&#160;</span>Quema panoc nochi ya ni, amo niitztoya ipan altepet Jerusalén pampa quema Tanahuatijquet Artajerjes ipan tali Babilonia yahuiyaya para 32 xihuit tanahuatis, na nimocuetqui nopona ipan nopa caltanahuatili para nijtequipanos. Pero teipa nijtajtani ma nechcahua sempa nihualas ipan altepet Jerusalén, 
<span class="verse" id="NH13_7">7&#160;</span>huan yaya nechcajqui huan nihualajqui ipan altepet Jerusalén. Huan quema niajsico ipan Jerusalén huan nijmatqui para Eliasib quichijtoya cati fiero huan quimacatoya se cuarto Tobías ipan itiopa Toteco Dios, 
<span class="verse" id="NH13_8">8&#160;</span>huajca tahuel nicualanqui. Huan nijquixti nochi itamantzitzi Tobías ipan nopa cuarto. 
<span class="verse" id="NH13_9">9&#160;</span>Huan nitanahuati para ma quitapajpacchihuaca nopa cuarto huan sempa ma quitalica nopona nopa tepos tamantzitzi cati motequihuíaj ipan itiopa Toteco Dios, huan nopa harina para tacajcahualisti huan nopa copali. </div>
<div class='p'>
<span class="verse" id="NH13_10">10&#160;</span>Nojquiya niquitac para ayecmo quinmacatoyaj inintacualis levitame huan huicani quej quinamiquiyaya. Yeca nochi inijuanti mocuectoyaj ipan sesen inialtepehua para tequitise ipan inimil. 
<span class="verse" id="NH13_11">11&#160;</span>Huajca niquinajhuac nopa tequichihuani huan niquinilhui: “¿Para ten anquitahuelcajtoque itiopa Toteco Dios?” Teipa niquinsentili nochi nopa levitame huan huicani, huan sempa niquintali campa quintocarohua para tequipanose. 
<span class="verse" id="NH13_12">12&#160;</span>Huajca nochi israelitame ipan tali Judá sempa pejque quihualicaj inindiezmos ten trigo, ten xocomecat iayo huan ten aceite para quiajocuise. 
<span class="verse" id="NH13_13">13&#160;</span>Huan nijtequimacac nopa totajtzi Selemías, huan nopa tamachtijquet Sadoc, huan nopa levita Pedaías para inijuanti ma quimocuitahuica nopa cuartos campa quiajocuij nochi tamanti. Huan nojquiya nijtequitali Hanán, icone Zacur huan iixhui Matanías, para quinpalehuis. Nochi niquinitac para tacame cati temachme. Huan inintequi elqui para quinmajmacase tacualisti inilevita icnihua. Huan nimotatajti: 
<span class="verse" id="NH13_14">14&#160;</span>“NoTeco Dios, xiquelnamiqui ni tamanti cati cuali cati nijchijtoc, huan amo xiquelcahua nopa sequinoc tamanti cati nijchijtoc para motiopa huan nochi tequit cati mochijtoc nopona.” </div>
<div class='s'>Quiixpanoque nopa tonali sábado </div>
<div class='p'>
<span class="verse" id="NH13_15">15&#160;</span>Ipan nopa tonali nojquiya niquitac para miyaqui masehualme ipan tali Judá tequitiyayaj ipan sábado. Quixacualohuayayaj xocomecat para quiquixtise iayo, huan quihualicayayaj tamamali ten trigo huan quinmamaltiyayaj ininburrojhua. Nojquiya ipan sábado quihualicayayaj xocomecat iayo, xocomecat, higos huan nochi cati quipixque ipan altepet Jerusalén para quinamacaquij. Huajca niquinajhuac pampa tanamacayayaj ipan sábado. 
<span class="verse" id="NH13_16">16&#160;</span>Huan nojquiya itztoyaj sequij tacame ten altepet Tiro cati quinhualicayayaj michime huan miyac tamantzitzi para quintanamaquiltise israelitame ipan sábado. 
<span class="verse" id="NH13_17">17&#160;</span>Huajca niquinajhuac nopa tequichihuani ten tali Judá huan niquinilhui: </div>
<div class='p'>―Tahuel fiero cati anquichihuaj pampa anquiixpanoj ni tonali para timosiyajquetzase. 
<span class="verse" id="NH13_18">18&#160;</span>¿Amo anquimatij para quej nopa quichijque tohuejcapan tatahua huan yeca Toteco Dios quihualicatoc nochi ni taijyohuilisti ipan tojuanti huan toaltepe? Huan ama achi más anquihueyilíaj icualancayo Toteco Dios para tiisraelitame pampa hueyi anquiixpanoj ni tonali sábado. </div>
<div class='p'>
<span class="verse" id="NH13_19">19&#160;</span>Huajca na nitanahuati para sesen viernes ica tiotac quema pehuayaya nopa tonali para timosiyajquetzase, ma quitzacuaca nopa huejhueyi caltemit ipan nopa tepamit ten toaltepe. Huan niquinilhui ma amo quitapoca hasta quema panotosa sábado. Huan nojquiya niquintali notequipanojcahua para ma tamocuitahuica huan amo aqui ma quicahuilica calaquis ipan sábado ica itamamal para quinamacas. 
<span class="verse" id="NH13_20">20&#160;</span>Huajca se ome huelta nopa tanamacani monejqui tonilise calteno ten itepa altepet Jerusalén. 
<span class="verse" id="NH13_21">21&#160;</span>Huan na niquinajhuac chicahuac huan niquinilhui: “¿Para ten anmochijtoque nechca itepa ni altepet? Sinta sempa anquichihuase, nimechtzacuas.” Huajca ayecmo quema hualajque ipan sábado. 
<span class="verse" id="NH13_22">22&#160;</span>Teipa niquinnahuati cati levitame ma motapajpacchihuaca huan ma tamocuitahuica ipan caltemit para amo aqui ma quiixpano nopa sábado para mocahuas tatzejtzeloltic nopa tonali para Toteco Dios. Huan nimotatajti: “NoTeco Dios, xiquelnamiqui nojquiya ni cati nijchijtoc. Techtasojta ica mohueyi taicnelil.” </div>
<div class='p'>
<span class="verse" id="NH13_23">23&#160;</span>Ipan nopa tonali nojquiya niquitac para miyaqui israelitame motahuicaltijtoyaj inihuaya sihuame cati amo israelitame cati hualajque ten talme Asdod, Amón huan Moab. 
<span class="verse" id="NH13_24">24&#160;</span>Huan quej tajco ininconehua camanaltiyayaj inincamanal masehualme ten Asdod huan amo hueliyayaj camanaltij tocamanal titali Judá ehuani. 
<span class="verse" id="NH13_25">25&#160;</span>Huajca niquinixnamijqui huan niquintelchijqui. Huan sequij niquinmaquili huan niquintzoncalhuihuitac. Huan niquinchijqui ma quitestigojquetzaca Toteco Dios para ayecmo motahuicaltise inihuaya, yon ayecmo temacase iniichpocahua para ma monamictica inihuaya cati amo israelitame. 
<span class="verse" id="NH13_26">26&#160;</span>Huan nojquiya niquinilhui: “Ya ni nopa tajtacoli cati quichijqui Tanahuatijquet Salomón ten tali Israel. Amo oncayaya seyoc tanahuatijquet quej ya ipan seyoc tali. Huan Toteco Dios tahuel quiicneli huan quichijqui tanahuatijquet ipan nochi tali Israel, pero yaya huetzqui ipan tajtacoli por nopa sihuame cati mocuili cati sequinoc tali ehuani. 
<span class="verse" id="NH13_27">27&#160;</span>Amo timechcahuilise anquichihuase ni hueyi tajtacoli huan anquiixpanose Toteco Dios. Amo hueli anmocuilise cati amo israelitame.” Quej nopa niquinilhui. </div>
<div class='p'>
<span class="verse" id="NH13_28">28&#160;</span>Huan se icone Joiada cati elqui icone nopa hueyi totajtzi Eliasib mosihuajtijtoya ica iichpoca Sanbalat huan mochijqui imontica Sanbalat nopa horonita tacat. Huajca nijquixti para amo quema huelis technechcahuis sempa. Huan nimotatajti: 
<span class="verse" id="NH13_29">29&#160;</span>“NoTeco Dios, xiquinelnamiqui nopa totajtzitzi huan levitame cati tajtacolchijtoque huan quimahuispolojtoque inintequi.” </div>
<div class='p'>
<span class="verse" id="NH13_30">30&#160;</span>Huan quej nopa niquinquixti nochi cati amo israelitame. Huan niquintequimacac totajtzitzi huan levitame sesen ten inijuanti campa quintocarohua. 
<span class="verse" id="NH13_31">31&#160;</span>Huan nojquiya nijmocuitahui nochipa para nochi tacame quihualicase cuahuit para taixpamit quema quintocarosquía. Huan nijmocuitahui para quihualicase iachtohui tajca inimilhua. Huan nimotatajti: “Techelnamiqui ica cuali, NoTeco Dios.”</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#NH1_1"><span class="notemark">*</span> 1:1</a>
 <span class="ft">1:1 Elqui ipan se metzti diciembre ipan tocalendario ten ama.</span></p></aside>
<aside epub:type='footnote' id="FN2"><p class="f"><a class="notebackref" href="#NH2_1"><span class="notemark">*</span> 2:1</a>
 <span class="ft">2:1 Elqui se tonali ipan abril o mayo ipan tocalendario ten ama.</span></p></aside>
<aside epub:type='footnote' id="FN3"><p class="f"><a class="notebackref" href="#NH6_15"><span class="notemark">*</span> 6:15</a>
 <span class="ft">6:15 Elqui ipan se 2 itequi octubre ipan tocalendario ten ama.</span></p></aside>
<aside epub:type='footnote' id="FN4"><p class="f"><a class="notebackref" href="#NH7_73"><span class="notemark">*</span> 7:73</a>
 <span class="ft">7:73 Elqui ipan octubre o noviembre ipan tocalendario ten ama.</span></p></aside>
<aside epub:type='footnote' id="FN5"><p class="f"><a class="notebackref" href="#NH8_1"><span class="notemark">*</span> 8:1</a>
 <span class="ft">8:1 Elqui huejcajquiya ipan se 8 itequi octubre ipan tocalendario ten ama.</span></p></aside>
<aside epub:type='footnote' id="FN6"><p class="f"><a class="notebackref" href="#NH9_1"><span class="notemark">*</span> 9:1</a>
 <span class="ft">9:1 Elqui ipan 31 itequi octubre ipan tocalendario ten ama.</span></p></aside>

<hr />
</div>
</div></body></html>
