<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil SAN MATEO 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MATEO</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt2'>In tlahtol tlen cualica temaquixtilistli tlen oquihcuiloh </div>
<div class='mt'>San Mateo  </div>
<div class='psalmlabel' id='MT1_0'> 1</div>
<div class='s'>Innauac aquihqueh ualeuani Jesucristo </div>
<div class='r'>(Lc. 3:23-38) </div>
<div class='p'>

<span class="verse" id="MT1_1">1&#160;</span>Nican ihcuiliutoc inauac aquihqueh ualeuani Jesucristo. Jesucristo teconeu ualeuani inauac in David uan teconeu ualeuani inauac in Abraham. </div>
<div class='p'>
<span class="verse" id="MT1_2">2&#160;</span>Abraham oyah ipapan Isaac, Isaac oyah ipapan Jacob, uan Jacob oyah inpapan Judá iuan nicniuan. </div>
<div class='m'>
<span class="verse" id="MT1_3">3&#160;</span>Judá oyah inpapan Fares uan Zara. Ninmaman in Fares uan Zara yen Tamar. Fares oyah ipapan Esrom, uan Esrom oyah ipapan Aram. </div>
<div class='m'>
<span class="verse" id="MT1_4">4&#160;</span>Aram oyah ipapan Aminadab, Aminadab oyah ipapan Naasón, uan Naasón oyah ipapan Salmón. </div>
<div class='m'>
<span class="verse" id="MT1_5">5&#160;</span>Salmón oyah ipapan Booz. Nimaman Booz yen Rahab. Booz oyah ipapan Obed. Nimaman in Obed yen Rut. Uan Obed oyah ipapan Isaí. </div>
<div class='m'>
<span class="verse" id="MT1_6">6&#160;</span>Isaí oyah ipapan in ueyitiquiuahqui David, uan David oyah ipapan Salomón. Nimaman Salomón yeh naquin ocatca isiuau in Urías. </div>
<div class='p'>
<span class="verse" id="MT1_7">7&#160;</span>Salomón oyah ipapan Roboam, Roboam oyah ipapan Abías, uan Abías oyah ipapan Asa. </div>
<div class='m'>
<span class="verse" id="MT1_8">8&#160;</span>Asa oyah ipapan Josafat, Josafat oyah ipapan Joram, uan Joram oyah ipapan Uzías. </div>
<div class='m'>
<span class="verse" id="MT1_9">9&#160;</span>Uzías oyah ipapan Jotam, Jotam oyah ipapan Acaz, uan Acaz oyah ipapan Ezequías. </div>
<div class='m'>
<span class="verse" id="MT1_10">10&#160;</span>Ezequías oyah ipapan Manasés, Manasés oyah ipapan Amón, uan Amón oyah ipapan Josías. </div>
<div class='m'>
<span class="verse" id="MT1_11">11&#160;</span>Josías oyah inpapan Jeconías uan nicniuan. Yehuan ochanchiuqueh itich in tonalten ihcuac in israelitas oquinuerzauicaqueh Babilonia. </div>
<div class='p'>
<span class="verse" id="MT1_12">12&#160;</span>Satepan ihcuac in israelitas oquinuerzauicaqueh Babilonia, Jeconías oquipix se iconeu itoocaa Salatiel, uan Salatiel oyah ipapan Zorobabel. </div>
<div class='m'>
<span class="verse" id="MT1_13">13&#160;</span>Zorobabel oyah ipapan Abiud, Abiud oyah ipapan Eliaquim, uan Eliaquim oyah ipapan Azor. </div>
<div class='m'>
<span class="verse" id="MT1_14">14&#160;</span>Azor oyah ipapan Sadoc, Sadoc oyah ipapan Aquim, uan Aquim oyah ipapan Eliud. </div>
<div class='m'>
<span class="verse" id="MT1_15">15&#160;</span>Eliud oyah ipapan Eleazar, Eleazar oyah ipapan Matán, uan Matán oyah ipapan Jacob, </div>
<div class='m'>
<span class="verse" id="MT1_16">16&#160;</span>Jacob oyah ipapan José, nitlauical in María, naquin octlalticpacnextih Jesús tlen itquixmatih yehua Cristo Temaquixtani. </div>
<div class='p'>
<span class="verse" id="MT1_17">17&#160;</span>Uan ohcon opanoqueh ochanchiuqueh mahtlactlanaui tetahmeh, peua ica Abraham uan tlamitiu ica David, uan oc mahtlactlanaui tetahmeh, peua ica David uan tlamitiu ihcuac in israelitas oquinuerzauicaqueh Babilonia, uan sannoiuqui oc mahtlactlanaui tetahmeh ochanchiuqueh, peua ihcuac in israelitas oquinuerzauicaqueh Babilonia uan tlamiquiu ihcuac onesico in Cristo Temaquixtani. </div>
<div class='s'>Jesús tlalticpacnesi </div>
<div class='r'>(Lc. 2:1-7) </div>
<div class='p'>
<span class="verse" id="MT1_18">18&#160;</span>Yeh nin tlen omochiu ihcuac otlalticpacnes Jesucristo: María, nimaman Jesús, yoquihtlancah monamictis iuan in José. Pero ihcuac ayamo opeuayah sepanchanchiuah ihquin opanoc: María, ica nichicaualitzin in Espíritu Santo, omocau cocoxqui ica conetl. </div>
<div class='m'>
<span class="verse" id="MT1_19">19&#160;</span>Uan nic José, nitlauical in María, yeh se tlacatl cuali conetl, amo oquinic icteixpantis uan ohcon ictepihpinautis, ica non ocyoluih iccauas ichtaca. </div>
<div class='m'>
<span class="verse" id="MT1_20">20&#160;</span>Ihcuac ohcon ocyoluihtoya icchiuas, se iiluicactlatitlancau in toTecotzin omonextih itich nitemic uan oquiluih: </div>
<div class='p'>—José, ualeuani de David, amo ixyolometi itsilis in María quemeh mosiuau. In conetl tlen yoltoc iihtic, yeh ichiualitzin in Espíritu Santo. </div>
<div class='m'>
<span class="verse" id="MT1_21">21&#160;</span>María ictlalticpacnextis non conetl, uan ittoocaayotis Jesús, ohcon ittoocaayotis nic yeh icmaquixtis Israel itich nitlahtlacol. </div>
<div class='p'>
<span class="verse" id="MT1_22">22&#160;</span>Ica nochi nin tlen opanoc omochiu in tlahtol tlen yoquihtohca in toTecotzin ica in teotlanauatani: </div>
<div class='q'>
<span class="verse" id="MT1_23">23&#160;</span>Se ichpochtli naquin ayamo mixmati iuan acah tlacatl isqui cocoxqui ica conetl uan ictlalticpacnextis non conetl, </div>
<div class='q'>uan ictoocaayotisqueh Emanuel,<a href='#FN1' epub:type='noteref' class='noteref'>*</a> </div>
<div class='m'>tlen ictosniqui: Dios touan metzticah. </div>
<div class='p'>
<span class="verse" id="MT1_24">24&#160;</span>Ihcuac José otlachix, oquichiu ohcon quemeh oquiluih niiluicactlatitlancau in toTecotzin, uan ocsilih nisiuau. </div>
<div class='m'>
<span class="verse" id="MT1_25">25&#160;</span>Pero amo omixmat iuan queh isiuau, tlamo hasta ihcuac ones nitlayacayou. Uan octoocaayotih Jesús.  </div>
<div class='psalmlabel' id='MT2_0'> 2</div>
<div class='s'>Siqui tlaixmatqueh oquitacoh in conetl Jesús </div>
<div class='p'>
<span class="verse" id="MT2_1">1&#160;</span>Ihcuac Jesús ones itich in altipetl Belén tlen poui Judea, itich in tonalmeh ihcuac ocatca ueyitiquiuahqui Herodes, siqui tlaixmatqueh tlen ica in sitlalimeh ictlatlatah tlenoh panos, oualahqueh Jerusalén, oualeuqueh itich in uehca tlalmeh tlen cateh ic canic panquisa in tonaltzin. </div>
<div class='m'>
<span class="verse" id="MT2_2">2&#160;</span>Uan octlahtlanqueh: </div>
<div class='p'>—¿Canih catqui ninueyitiquiuahcau in judíos tlen yaquin otlalticpacnes? Pues tehuan ottaqueh ic canic panquisa in tonaltzin in sitlalin tlen otechmatiltih nic yones, ica non otualahqueh ottlacachiuacoh. </div>
<div class='p'>
<span class="verse" id="MT2_3">3&#160;</span>Ihcuac in ueyitiquiuahqui Herodes oquicac non, tlailiuis oyolpahsoliu iuan nochi tlen ochanchiuayah Jerusalén. </div>
<div class='m'>
<span class="verse" id="MT2_4">4&#160;</span>Herodes oquinnichicoh nochi in teopixcatlayacanqueh uan in tlamachtanih den tlanauatil, uan oquintlahtlanih canih otlalticpacnesisquia in Cristo Ueyitlayacanqui. </div>
<div class='m'>
<span class="verse" id="MT2_5">5&#160;</span>Yehuan oquiluihqueh: </div>
<div class='p'>—Itich in altipetl Belén tlen poui Judea, pues ihquin oquihcuiloh in teotlanauatani: </div>
<div class='q'>
<span class="verse" id="MT2_6">6&#160;</span>Teh Belén, altipetl tlen itpoui Judá, </div>
<div class='q'>ixmati teh amo ittzohtzocotzin innauac in cuahcual altipemeh tlen pouih Judá, </div>
<div class='q'>nic motich oneuas se ueyitlayacanqui, </div>
<div class='q'>naquin isqui quemeh se tlahpixqui naquin icyacanas Israel tlen pouih queh nochcauan. </div>
<div class='p'>
<span class="verse" id="MT2_7">7&#160;</span>Ihcuacon Herodes ichtaca oquinnotz in tlaixmatqueh, uan oquintlatlahtlanih maquiluican yec quemanian oquitaqueh in sitlalin. </div>
<div class='m'>
<span class="verse" id="MT2_8">8&#160;</span>Uan oquintitlan Belén uan oquimiluih: </div>
<div class='p'>—Xonyacan ompa, uan cuali ixcontlatlahtlanican den conetl, uan ihcuac nanconahsisqueh, ixnechonmatiltican, uan ohcon neh noiuqui nias intlacachiuatiu. </div>
<div class='p'>
<span class="verse" id="MT2_9">9&#160;</span>Ihcuac ohcon oquimiluih in ueyitiquiuahqui, yehuan oyahqueh. Uan in sitlalin tlen oquitaqueh canic panquisa in tonaltzin oquinyacantaya, uan omonactito campa ocatca in conetl. </div>
<div class='m'>
<span class="verse" id="MT2_10">10&#160;</span>Ihcuac oquitaqueh in sitlalin tlailiuis simi opaqueh. </div>
<div class='m'>
<span class="verse" id="MT2_11">11&#160;</span>Uan ihcuac ocalaqueh itich in calihtictli, oquitaqueh in conetl iuan María, nimaman in conetl, uan ompa omotlancuaquitzqueh uan octlacachiuqueh in conetl. Oquintlapohqueh in baultzitzin campa ocuicayah nintetlaocolil, uan ocmactihqueh oro, incienso uan mirra. </div>
<div class='m'>
<span class="verse" id="MT2_12">12&#160;</span>Satepan itich nintemic, Dios oquinnehmachtih acmo mamocuipacan inauac in Herodes, uan ica non omocuipqueh inchan ic itich ocse ohtli. </div>
<div class='s'>José uan María icchololtiah in conetl icuicah Egipto </div>
<div class='p'>
<span class="verse" id="MT2_13">13&#160;</span>Ihcuac in tlaixmatqueh yoyahqueh, se iiluicactlatitlancau in toTecotzin omonextih itich nitemic in José uan oquiluih: </div>
<div class='p'>—Xonmoquitzteua, ixconana in conetl uan nimaman uan xoncholocan xonyacan Egipto. Ompa xoni hasta ihcuac neh inmitzoniluis. Pues Herodes ictemos in conetl icniquis icmictis. </div>
<div class='p'>
<span class="verse" id="MT2_14">14&#160;</span>Ica non, José ica youal omeu uan oquian in conetl iuan nimaman uan oquinuicac Egipto. </div>
<div class='m'>
<span class="verse" id="MT2_15">15&#160;</span>Uan ompa omocau hasta ihcuac omic Herodes. Uan ohcon omochiu tlen in toTecotzin oquihtoh ica in teotlanauatani: “Onicnotz noconeu maquisa itich necah tlali Egipto.”<a href='#FN2' epub:type='noteref' class='noteref'>*</a> </div>
<div class='s'>Herodes tlanauatia maquinmictican in coconeh </div>
<div class='p'>
<span class="verse" id="MT2_16">16&#160;</span>Ihcuac Herodes oquitac nic in tlaixmatqueh amo octlepanitaqueh, tlailiuis ocualan. Uan otlanauatih maquinmictican nochi in telpocacoconeh tlen chanchiuah Belén tlen amo panouah icpiah ome xiuitl, uan nochi tlen ic ompa amo uehca chanchiuah. Otlanauatih maquinmictican ohcon oc tzocotzitzin, ohcon quemeh oquixyehyecoh ica tlen oquiluihqueh in tlaixmatqueh. </div>
<div class='m'>
<span class="verse" id="MT2_17">17&#160;</span>Uan ohcon omochiu tlen oquihtoh in teotlanauatani Jeremías: </div>
<div class='q'>
<span class="verse" id="MT2_18">18&#160;</span>Se ueyi tzahtzilistli omocac Ramá, </div>
<div class='q'>ueyi choquilistli uan ueyi tlaocoltzahtzilistli. </div>
<div class='q'>Yen Raquel naquin quinchoquilia niconeuan, </div>
<div class='q'>uan amo icniqui macyolseuican, niconeuan yomiqueh.<a href='#FN3' epub:type='noteref' class='noteref'>†</a> </div>
<div class='s'>José uan María mocuipah yaueh Nazaret </div>
<div class='p'>
<span class="verse" id="MT2_19">19&#160;</span>Satepan ihcuac Herodes yomic, se iiluicactlatitlancau in toTecotzin omonextih itich nitemic in José uan oquiluih: </div>
<div class='p'>
<span class="verse" id="MT2_20">20&#160;</span>—Xonmeua, ixconana in conetl uan nimaman, uan xonmocuipa xoyau itich in tlali Israel, pues yomiqueh naquin ocniquiah icmictisqueh in conetl. </div>
<div class='p'>
<span class="verse" id="MT2_21">21&#160;</span>Ihcuacon José omeu, oquian in conetl uan nimaman, uan omocuip itich in tlali Israel. </div>
<div class='m'>
<span class="verse" id="MT2_22">22&#160;</span>Pero ihcuac oquimat nic yen Arquelao ocatca tiquiuahqui ompa Judea ipatca in Herodes in tetatah, omomohtih yasqui ompa. Uan itich nitemic ocnextilihqueh mayaui itich in tlalmeh tlen pouih Galilea. </div>
<div class='m'>
<span class="verse" id="MT2_23">23&#160;</span>Oahsic uan ochanchiu itich in altipetl Nazaret, uan ohcon omochiu tlen oquihtohqueh in teotlanauatanih, nic Jesús ocnotzasquiah nazareno.<a href='#FN4' epub:type='noteref' class='noteref'>‡</a>  </div>
<div class='psalmlabel' id='MT3_0'> 3</div>
<div class='s'>In Juan Tlacuatecaani tlamachtia </div>
<div class='r'>(Mr. 1:1-8; Lc. 3:1-9, 15-17; Jn. 1:19-28) </div>
<div class='p'>
<span class="verse" id="MT3_1">1&#160;</span>Ic itich nonqueh tonalmeh in Juan Tlacuatecaani oualah Judea ic campa tlauaquilistlah uan otlamachtaya. </div>
<div class='m'>
<span class="verse" id="MT3_2">2&#160;</span>Oquihtouaya: </div>
<div class='p'>—Xonmoyolcuipacan, porque nitiquiuahcayo Dios ya ehcotoc namonauac. </div>
<div class='p'>
<span class="verse" id="MT3_3">3&#160;</span>Yehua in Juan de naquin in teotlanauatani Isaías oquihtoh: </div>
<div class='q'>Campa tlauaquilistlah mocaqui se tlahtol chicauac tlen ictoua: </div>
<div class='q'>“Ixconyectlalican namoyolo mai yec ihcuac ehcos in toTecotzin, </div>
<div class='q'>uan ohcon ixconmilauacan niohui.”<a href='#FN5' epub:type='noteref' class='noteref'>*</a> </div>
<div class='p'>
<span class="verse" id="MT3_4">4&#160;</span>Nitlaquen in Juan ochihchiutoya ica cameyohtohmitl, uan omotlahcoilpaya ica se cuitlaxtli.<a href='#FN6' epub:type='noteref' class='noteref'>†</a> Otlacuaya ica chapolimeh uan acaualnicutli. </div>
<div class='m'>
<span class="verse" id="MT3_5">5&#160;</span>Oualayah inauac in tocniuan tlen ochanchiuayah Jerusalén, uan nochtin tlen pouih itich in tlali Judea, uan nochtin tlen ochanchiuayah inauac in ueyatl Jordán. </div>
<div class='m'>
<span class="verse" id="MT3_6">6&#160;</span>Octeixpantayah nintlahtlacol, uan Juan oquincuatecaaya itich in ueyatl Jordán. </div>
<div class='p'>
<span class="verse" id="MT3_7">7&#160;</span>Pero ihcuac oquimitac miqueh fariseos uan saduceos oualayah inauac maquincuatequi, oquimiluih: </div>
<div class='p'>—¡Ipiluan couameh! ¿Xanqui nacyoluiah namehuan noiuqui uilis naccholouilisqueh in tlatzacuiltil tlen ualahtoc? </div>
<div class='m'>
<span class="verse" id="MT3_8">8&#160;</span>Ica namochiualis ixconnextican nic milauac yonanmoyolcuipqueh, </div>
<div class='m'>
<span class="verse" id="MT3_9">9&#160;</span>uan amo ixconyoluican ya namontlamaquixtilten nic nanmosiniah nancontouah: “Tehuan ticoneuan Abraham.” Pues tlamilauca neh innamechoniluia, masqui yeh ninqueh timeh Dios uilis quincuipas iconeuan in Abraham. </div>
<div class='m'>
<span class="verse" id="MT3_10">10&#160;</span>In hacha ya catqui itich nintlaniluayo in pomeh uan ya peuas quintzintiquis; uan ohcon nochi pouitl tlen amo cuali nitlatiyo, ictzoncuipasqueh uan ictlatiuisqueh itich in tlitl. </div>
<div class='m'>
<span class="verse" id="MT3_11">11&#160;</span>Tlamilauca, neh innamechoncuatequia ica atl nic yonanmoyolcuipqueh. Pero naquin nocuitlapan ualahtoc, ocachi icpia chicaualistli uan amo neh. Yehuatzin namechoncuatequis ica in Espíritu Santo uan ica tlitl. Neh dion amo icnamiqui inpias in paquilis inquinmemelis niticacuan. </div>
<div class='m'>
<span class="verse" id="MT3_12">12&#160;</span>Ya imac catqui tlen ica tlaehcanas, uan ica icchipauas nitrigo, ya queuas uan ya iccaltichos, uan in tlahsol ictlatis itich in tlitl tlen ica in sintitl nochipa ayic seuis. </div>
<div class='s'>Jesús mocuatequia </div>
<div class='r'>(Mr. 1:9-11; Lc. 3:21-22) </div>
<div class='p'>
<span class="verse" id="MT3_13">13&#160;</span>Ic itich nonqueh tonalmeh Jesús oquis Galilea uan oyah itich in ueyatl Jordán campa ocatca Juan, oyah inauac maccuatequi. </div>
<div class='m'>
<span class="verse" id="MT3_14">14&#160;</span>Pero Juan amo ocniquia iccuatequis uan oquiluih: </div>
<div class='p'>—Yen nehua naquin icnamiqui itnechoncuatequis, uan ¿yeh yen touatzin touitz nonauac? </div>
<div class='p'>
<span class="verse" id="MT3_15">15&#160;</span>Pero Jesús ocnanquilih: </div>
<div class='p'>—Axan moniqui ohcon itchiuasqueh, pues ohcon icnamiqui mattlacamatican nitlaniquilitzin Dios. </div>
<div class='p'>Ihcuacon Juan yoquinic iccuatequis. </div>
<div class='m'>
<span class="verse" id="MT3_16">16&#160;</span>Ihcuac Jesús yomocuatequih, oquis itich in atl, uan ihcuacon in iluicac oualmoxeloh, uan oquitac niEspíritu Dios quemeh se paloma oualtimoc itich. </div>
<div class='m'>
<span class="verse" id="MT3_17">17&#160;</span>Uan oualmocac se tlahtol iluicac tlen oquihtoh: </div>
<div class='p'>—Yeh nin notlasohConeu, naquin inauac inyolpaqui.  </div>
<div class='psalmlabel' id='MT4_0'> 4</div>
<div class='s'>Satanás icyehyecoua ictlahtlacolchiualtis Jesús </div>
<div class='r'>(Mr. 1:12-13; Lc. 4:1-13) </div>
<div class='p'>
<span class="verse" id="MT4_1">1&#160;</span>Ihcuacon in Espíritu Santo ocyacan Jesús campa tlauaquilistlah, para in amocuali macyehyeco ictlahtlacolchiualtis. </div>
<div class='p'>
<span class="verse" id="MT4_2">2&#160;</span>Uan satepan ihcuac Jesús yomosau omepoual tonal uan omepoual youal, omayan. </div>
<div class='m'>
<span class="verse" id="MT4_3">3&#160;</span>Uan in tetlahtlacolchiualtani oualah inauac, oquiluih: </div>
<div class='p'>—Tla milauac tiConeu Dios, ixquintiquiti ninqueh timeh mamocuipacan pan. </div>
<div class='p'>
<span class="verse" id="MT4_4">4&#160;</span>Jesús ocnanquilih: </div>
<div class='p'>—Ihcuiliutoc: “Amo san ica pan yoltos in tlacatl, tlamo ica nochi nitlahtoltzin Dios tlen Yehuatzin icmihtaluia.”<a href='#FN7' epub:type='noteref' class='noteref'>*</a> </div>
<div class='p'>
<span class="verse" id="MT4_5">5&#160;</span>Satepan in amocuali ocuicac in Jesús itich in mouistic ueyi altipetl Jerusalén, ocuicac ipan in teopantli campa ocachi tlauehcapan, </div>
<div class='m'>
<span class="verse" id="MT4_6">6&#160;</span>uan oquiluih: </div>
<div class='p'>—Tla milauac tiConeu Dios, ixmopantlatiui. Pues ihcuiliutoc: </div>
<div class='q'>Dios quinualtitlanis niiluicactlatitlancauan monauac. </div>
<div class='q'>Yehuan ica ninma mitztzacuilisqueh, </div>
<div class='q'>amo iccauasqueh mocxi mamotiuih itich titl.<a href='#FN8' epub:type='noteref' class='noteref'>†</a> </div>
<div class='p'>
<span class="verse" id="MT4_7">7&#160;</span>Jesús ocnanquilih: </div>
<div class='p'>—Noiuqui ihcuiliutoc: “Amo ityehyecos itlah itchiualtis moTecotzin Dios tlen san ica ittlatlatas.”<a href='#FN9' epub:type='noteref' class='noteref'>‡</a> </div>
<div class='p'>
<span class="verse" id="MT4_8">8&#160;</span>Satepan in amocuali ocuicac in Jesús itich se tipetl simi uehcapan, uan ocnextilih nochi in cuahcual altipeyotl itich in tlalticpactli uan tlen quinuehcapantlalia, </div>
<div class='m'>
<span class="verse" id="MT4_9">9&#160;</span>uan oquiluih: </div>
<div class='p'>—Nochi nin inmitzmactis, tla itmotlancuaquitza nonauac uan itnechtlacachiua. </div>
<div class='p'>
<span class="verse" id="MT4_10">10&#160;</span>Ihcuacon Jesús ocnanquilih: </div>
<div class='p'>—¡Ixmihcuani, Satanás! Porque ihcuiliutoc: “Ittlacachiuas Yehuatzin Dios uan san Yehuatzin ittlacamatis.”<a href='#FN10' epub:type='noteref' class='noteref'>§</a> </div>
<div class='p'>
<span class="verse" id="MT4_11">11&#160;</span>Ihcuacon in amocuali oquicau in Jesús, uan oualahqueh siqui iluicactlatitlanten ocmatlanicoh itich tlen omoniquia. </div>
<div class='s'>Jesús peua tlamachtia Galilea </div>
<div class='r'>(Mr. 1:14-15; Lc. 4:14-15) </div>
<div class='p'>
<span class="verse" id="MT4_12">12&#160;</span>Ihcuac Jesús oquimat octzacuqueh in Juan Tlacuatecaani, omocuip Galilea. </div>
<div class='m'>
<span class="verse" id="MT4_13">13&#160;</span>Uan acmo omocau Nazaret, yehyeh oyah ochanchiuato itich in altipetl Capernaúm tlen catqui itenco in mar, campa in tlalmeh tlen quixmatih queh Zabulón uan Neftalí. </div>
<div class='m'>
<span class="verse" id="MT4_14">14&#160;</span>Uan ohcon omochiu tlen oquihcuiloh in teotlanauatani Isaías, ihcuac oquihtoh: </div>
<div class='q'>
<span class="verse" id="MT4_15">15&#160;</span>Tlali Zabulón uan tlali Neftalí, </div>
<div class='q'>ohtli tlen yaui campa in mar, nocse itlaten in ueyatl Jordán, </div>
<div class='q'>tlali Galilea campa chanchiuah in tlen amo judíos: </div>
<div class='q'>
<span class="verse" id="MT4_16">16&#160;</span>In tocniuan tlen cateh itich in tlayouilotl, </div>
<div class='q'>oquitaqueh se ueyi tlanestli; </div>
<div class='q'>uan naquin ochanchiuayah itich nitlayouilo in miquilistli, </div>
<div class='q'>se tlanestli oquintlauilih. </div>
<div class='p'>
<span class="verse" id="MT4_17">17&#160;</span>Desde ihcuacon Jesús opeu tlamachtia, oquihtouaya: </div>
<div class='p'>—Xonmoyolcuipacan, porque nitiquiuahcayo Dios ya ehcotoc. </div>
<div class='s'>Jesús quinnotza naui pescadores maican itlasalohcauan </div>
<div class='r'>(Mr. 1:16-20; Lc. 5:1-11) </div>
<div class='p'>
<span class="verse" id="MT4_18">18&#160;</span>Se tonal ihcuac Jesús onihnintoya itenco in mar Galilea, oquimitac ome icnimeh: Simón naquin quixmatih queh Pedro, iuan nicniu Andrés. Octitlantoyah ninred itich in atl, pues yehuan pescadores. </div>
<div class='m'>
<span class="verse" id="MT4_19">19&#160;</span>Jesús oquimiluih: </div>
<div class='p'>—Xonuiquican nouan, uan neh inchiuas xonican pescadores yehyeh ica tocniuan tlen nanquimonualicasqueh maualacan nonauac. </div>
<div class='p'>
<span class="verse" id="MT4_20">20&#160;</span>Yehuan ihcuacon sanniman oquincauqueh in redes uan oyahqueh iuan. </div>
<div class='p'>
<span class="verse" id="MT4_21">21&#160;</span>Ocachi nepa tlaixpan Jesús oquimitac oc ome icnimeh, Jacobo uan Juan, iconeuan in Zebedeo, yehuan ocatcah itich ninbarca iuan ninpapan, oquinyehyectlalihtoyah ninredes; uan Jesús oquinnotz. </div>
<div class='m'>
<span class="verse" id="MT4_22">22&#160;</span>Yehuan sanniman occauqueh in barca uan ninpapan, uan oyahqueh iuan. </div>
<div class='s'>Jesús tlamachtia uan tlapahtia </div>
<div class='r'>(Lc. 6:17-19) </div>
<div class='p'>
<span class="verse" id="MT4_23">23&#160;</span>Jesús oyaya itich nochi Galilea, otlamachtihtinimia itich in teotlanauatilcalmeh de yehuan in judíos. Oquinmatiltihtinimia in cuali tlahtol de nitiquiuahcayo Dios, uan oquinpahtaya in tocniuan de nochi tlatlamantli cocolistli uan toneualistli tlen ocpiayah. </div>
<div class='m'>
<span class="verse" id="MT4_24">24&#160;</span>Ic nouiyan itich nochi in tlali Siria omoxinih nochi tlen occhiuaya Jesús. Uan oquinualiquilayah nochtin tocniuan tlen omococouayah, tlen ocpiayah tlatlamantli cocolistli, tlensa toneualis, tlen ocpiayah amocuali ehecatl, tlen mimiquih, tlen uilanqueh, uan Jesús oquinpahtaya. </div>
<div class='m'>
<span class="verse" id="MT4_25">25&#160;</span>Uan oyahqueh iuan Jesús miqueh tocniuan tlen opouiah Galilea, tlen opouiah itich in mahtlactli altipemeh tlen oquimixmatiah quemeh Decápolis, tlen opouiah Jerusalén, Judea, uan tlen opouiah itich nocse itlaten in ueyatl Jordán.  </div>
<div class='psalmlabel' id='MT5_0'> 5</div>
<div class='s'>Jesús tlamachtia ipan in tipetl </div>
<div class='p'>
<span class="verse" id="MT5_1">1&#160;</span>Ihcuac Jesús oquimitac necateh miqueh tocniuan, otlehcoc itich in tipetl uan omotlalih, uan nitlasalohcauan inauac omopachohqueh. </div>
<div class='m'>
<span class="verse" id="MT5_2">2&#160;</span>Uan opeu quinnonotza, oquinmachtaya: </div>
<div class='s'>Naquin tlateochiualpaquinih </div>
<div class='r'>(Lc. 6:20-23) </div>
<div class='p'>
<span class="verse" id="MT5_3">3&#160;</span>—Tlateochiualpaquinih naquin ehcoh inauac Dios queh naquin amitlah icpia, pues yehuan pouih iuan Dios campa motlanauatilia. </div>
<div class='p'>
<span class="verse" id="MT5_4">4&#160;</span>’Tlateochiualpaquinih naquin chocah, pues yehuan quinyolseuisqueh. </div>
<div class='p'>
<span class="verse" id="MT5_5">5&#160;</span>’Tlateochiualpaquinih naquin icpiah icnotecalis, pues yehuan icsilisqueh in tlali tlen Dios quimaxcatis. </div>
<div class='p'>
<span class="verse" id="MT5_6">6&#160;</span>’Tlateochiualpaquinih naquin mayanah uan amiquih ictemouah in yolchipaualis, pues yehuan icsilisqueh tlen ictemouah. </div>
<div class='p'>
<span class="verse" id="MT5_7">7&#160;</span>’Tlateochiualpaquinih naquin teicnoitah, pues yehuan cahsisqueh teicnoitalis. </div>
<div class='p'>
<span class="verse" id="MT5_8">8&#160;</span>’Tlateochiualpaquinih naquin yolchipauaqueh, pues yehuan quitasqueh Dios. </div>
<div class='p'>
<span class="verse" id="MT5_9">9&#160;</span>’Tlateochiualpaquinih naquin icsehseuiah ixnamictli, pues yehuan quinnotzasqueh ipiluantzitzin Dios. </div>
<div class='p'>
<span class="verse" id="MT5_10">10&#160;</span>’Tlateochiualpaquinih naquin tlensa quinchiuiliah nic icchiuah tlen cuali, pues yehuan pouih iuan Dios campa motlanauatilia. </div>
<div class='p'>
<span class="verse" id="MT5_11">11&#160;</span>’Namontlateochiualpaquinih namehuantzitzin ihcuac nopampa tlensaso namechonihiluiah, noso tlensaso namechonchiuiliah, noso tlensaso namechonpahpantiah. </div>
<div class='m'>
<span class="verse" id="MT5_12">12&#160;</span>Xonyolpaquican, simi xonpaquican, pues nanconsilisqueh ueyi tlaxtlauil ompa iluicac; ixconmatican, noiuqui ohcon tlensa oquinchiuilihqueh in teotlanauatanih tlen yauehcau ochanchiuqueh. </div>
<div class='s'>Namehuantzitzin namonpouih istatl uan tlanestli itich in tlalticpactli </div>
<div class='r'>(Mr. 9:50; Lc. 14:34-35) </div>
<div class='p'>
<span class="verse" id="MT5_13">13&#160;</span>’Namehuantzitzin namonpouih istatl itich nin tlalticpactli. Pero tla in istatl icpoloua nipoyecyo, ¿quenih uilis seccuipilis nipoyecyo? Acmo uili sectlatiquitia ica itlahtlen, tlamo yehyeh sa sectlatiuia mactlahtlacsacan. </div>
<div class='p'>
<span class="verse" id="MT5_14">14&#160;</span>’Namehuantzitzin namonpouih tlanestli itich nin tlalticpactli. Se altipetl tlen catqui ipan se tipetl amo uili motlaatia. </div>
<div class='m'>
<span class="verse" id="MT5_15">15&#160;</span>Dion amo secxotlaltia se tlauil uan sectlapachoua ica se pohcajon, yeh sectlalia uehcapan uan ohcon quintlauilia nochi tlen cateh calihtic. </div>
<div class='m'>
<span class="verse" id="MT5_16">16&#160;</span>Ohcon matlaui namotlanes innauac in tocniuan, uan ohcon maquitacan namocualichiualis, uan macuehcapantlalican Yehuatzin Dios namoTahtzin tlen metzticah iluicac. </div>
<div class='s'>Jesús amo ocsicantlalico nitlanauatil Moisés </div>
<div class='p'>
<span class="verse" id="MT5_17">17&#160;</span>’Amo ixconyoluican neh onualah onsicantlalico nitlanauatil Moisés noso nintlahcuiloluan in teotlanauatanih. Neh amo onualah onquinsicantlalico, tlamo yeh onualah onquinmahxitico. </div>
<div class='m'>
<span class="verse" id="MT5_18">18&#160;</span>Pues tlamilauca innamechoniluia, amo se letra, amo se punto itich in tlanauatil mocauas amo mochiuas, axan quen oc cah in iluicac uan in tlalticpactli. Tlamilauca, nochi icpia tlen mochiuas tlen ompa ihcuiliutoc. </div>
<div class='m'>
<span class="verse" id="MT5_19">19&#160;</span>Ica non, naquin amo ictlacamati semeh nonqueh tlanauatilten, mas mai semeh tlen ocachi tzocotzitzin, uan quinmachtia ohcon macchiuacan ocsiquin, yeh isqui ocachi tzohtzocotzin campa motlanauatilia Dios. Pero naquin icchiua uan ictemachtia in tlanauatil, yeh isqui ueyi campa motlanauatilia Dios. </div>
<div class='m'>
<span class="verse" id="MT5_20">20&#160;</span>Innamechoniluia, tla namocualichiualis amo icpanauia ninchiualis in teotlamachtanih uan in fariseos, amo namoncalaquisqueh campa motlanauatilia Dios. </div>
<div class='s'>Naquin icxoxohcuipa nicniu mochiua quemeh se temictani </div>
<div class='r'>(Lc. 12:57-59) </div>
<div class='p'>
<span class="verse" id="MT5_21">21&#160;</span>’Namehuantzitzin nanconmatoqueh, namoyauehcautahuan ihquin oquimiluihqueh: “Amo ittemictis, uan naquin temictia icsilis in tlatzacuiltilis.” </div>
<div class='m'>
<span class="verse" id="MT5_22">22&#160;</span>Pero neh innamechoniluia: Nochi naquin ictlauelita nicniu, icsilis tlatzacuiltilis. Uan nochi naquin icxoxohcuipa nicniu, ictlatzacuiltis in Ueyitiquiuahcayotl. Uan nochi naquin ictilchiua nicniu, icmotlanilihtoc in tlicotlatzacuiltilis. </div>
<div class='p'>
<span class="verse" id="MT5_23">23&#160;</span>’Ica non, tla itconuica motlatemactil campa ictemactiah inauac Dios, uan ompa itconilnamiqui mocnitzin itlah icyolcocohtoc mopampatica, </div>
<div class='m'>
<span class="verse" id="MT5_24">24&#160;</span>ompa ixconcaua motlatemactil uan xoyau achtoh xonmotlapohpoluih inauac mocnitzin, uan ompa xouiqui uan ixcontemacti motlatemactil. </div>
<div class='p'>
<span class="verse" id="MT5_25">25&#160;</span>’Ocachi cuali xonmoyectlali inauac naquin mitzonteiluia ihcuac oc namonyahtoqueh itich in ohtli, amo yeh naquin mitzonteiluia mitzontemactitiu inauac in juez, uan in juez mitzontemactis inauac in teanani uan yeh mitzontzacuas. </div>
<div class='m'>
<span class="verse" id="MT5_26">26&#160;</span>Tlamilauca inmitzoniluia, amo tonquisas ompa hasta namo itcontlamitlaxtlauas nochi in tomin tlen mitzontlahtlaniliah. </div>
<div class='s'>Naquin mocalaquia iuan ocse naquin amo iuan namiqueh </div>
<div class='p'>
<span class="verse" id="MT5_27">27&#160;</span>’Namehuantzitzin nanconmatoqueh tlen omihtoh: “Amo itmocalaquis iuan naquin amo iuan itnamiqueh.” </div>
<div class='m'>
<span class="verse" id="MT5_28">28&#160;</span>Pero neh innamechoniluia: Nochi naquin quita se siuatl ica ecolitalis, iyolihtic yotlahtlacoh iuan. </div>
<div class='p'>
<span class="verse" id="MT5_29">29&#160;</span>’Ica non, tla moyecmapanixtololo mitztlahtlacolchiualtia, ixcopina uan ixmoquixtili, pues ocachi cuali mapoliui itlah tlen poui itich motlalnacayo uan amo yeh nochi motlalnacayo mactlatiuican itich in tlicotlatzacuiltilis. </div>
<div class='m'>
<span class="verse" id="MT5_30">30&#160;</span>Uan tla moyecma mitztlahtlacolchiualtia, ixcotona uan ixmoquixtili, pues ocachi cuali mapoliui itlah tlen poui itich motlalnacayo uan amo yeh nochi motlalnacayo mactlatiuican itich in tlicotlatzacuiltilis. </div>
<div class='s'>Amo cuali tla se tlacatl mocahcaua iuan nisiuau </div>
<div class='r'>(Mt. 19:9; Mr. 10:11-12; Lc. 16:18) </div>
<div class='p'>
<span class="verse" id="MT5_31">31&#160;</span>’Noiuqui omihtoh: “Naquin iccaua nisiuau, macmacti se amatl campa quihtohtos nic iccaua.” </div>
<div class='m'>
<span class="verse" id="MT5_32">32&#160;</span>Pero neh innamechoniluia: Tla se tlacatl iccaua nisiuau, uan yeh in siuatl amo occahcayau iuan ocse tlacatl, quisa queh ictlahtlacolchiualtihtoc mamocalaqui iuan ocse. Uan in tlacatl naquin icmonamictia in siuatl naquin occauqueh sannoiuqui tlahtlacoua, nic mocalaquia iuan naquin iixpan Dios oc tesiuau. </div>
<div class='s'>Jesús tlamachtia amo masecteneua itlah ihcuac semotencaua </div>
<div class='p'>
<span class="verse" id="MT5_33">33&#160;</span>’Noiuqui nanconmatoqueh tlen oquimiluihqueh namoyauehcautahuan: “Amo ticuis nitoocaatzin Dios ihcuac itmotencauas uan yeh amo itchiua, yehyeh itchiuas tlen otmotencau inauactzinco in toTecotzin.” </div>
<div class='m'>
<span class="verse" id="MT5_34">34&#160;</span>Pero neh innamechoniluia: Sansimi amo xonmotencauacan ica itlah, dion ica in iluicac, pues in iluicac poui nitiquiuahcaicpal Dios; </div>
<div class='m'>
<span class="verse" id="MT5_35">35&#160;</span>dion ica in tlalticpac, pues in tlalticpac poui itlacsayantzin; dion ica Jerusalén, pues non yeh nialtipeu Yehuatzin in Ueyitiquiuahtlayacanqui. </div>
<div class='m'>
<span class="verse" id="MT5_36">36&#160;</span>Dion xonmotencaua ica motzonticon, pues amo uili tontlanauatia itich itconchiua istac noso tliltic dion se motzontzin. </div>
<div class='m'>
<span class="verse" id="MT5_37">37&#160;</span>Tla nancontosqueh quemah, ixconihtocan “Quemah”, tla nancontosqueh amo, ixconihtocan “Amo”. Porque tla itlah ocse tlahtol nancontlaliah, non ualeua itich in amocuali. </div>
<div class='s'>Jesús tlamachtia amo masemomacuipa </div>
<div class='r'>(Lc. 6:29-30) </div>
<div class='p'>
<span class="verse" id="MT5_38">38&#160;</span>’Namehuantzitzin nanconmatoqueh tlen omihtoh: “Naquin ictecohcocouilis ixtololotl, ixtololotl iccohcocouilisqueh, naquin ictepostiquilis tlantli, tlantli icpostiquilisqueh.” </div>
<div class='m'>
<span class="verse" id="MT5_39">39&#160;</span>Pero neh innamechoniluia: Amo ixconixnamiquican naquin tlensa namechonchiuilia; yehyeh tla acah mitzonixtlatzinia moixyecmapan, ixcomoixnextili moixopochmapan noiuqui. </div>
<div class='m'>
<span class="verse" id="MT5_40">40&#160;</span>Tla acah mitzonteiluia nic icniqui mitzoncuilis motlaquen, ixconcauili noiuqui macuica moololol. </div>
<div class='m'>
<span class="verse" id="MT5_41">41&#160;</span>Tla acah mitzonchiualtia ixconuiquili nitlamemel se kilómetro, touatzin ixconuiquili ome kilómetro. </div>
<div class='m'>
<span class="verse" id="MT5_42">42&#160;</span>Naquin mitzontlahtlanilia itlah, ixconmacti, uan naquin itlah mitzontlaneuilia, amo ixconilui amo. </div>
<div class='s'>Masequinpiali tetlasohtlalis naquin techcocoliah </div>
<div class='r'>(Lc. 6:27-28, 32-36) </div>
<div class='p'>
<span class="verse" id="MT5_43">43&#160;</span>’Namehuantzitzin nanconmatoqueh tlen omihtoh: “Itpialis tetlasohitalistli naquin iuan itmoyecuica, uan itcocolis naquin mitzcocolia.” </div>
<div class='m'>
<span class="verse" id="MT5_44">44&#160;</span>Pero neh innamechoniluia: Ixquimonpialican tetlasohitalistli namotecocolihcauan, [ixcontlatlautican Dios maquinteochiua naquin namechonicauiltiah tlensa pitzotic tlaniquilis, ixquimonchiuilican tlen cuali naquin namechoncocoliah, ixquimontlatlautilican Dios naquin tlensa namechonihiluiah] uan tlensa namechonchiuiliah. </div>
<div class='m'>
<span class="verse" id="MT5_45">45&#160;</span>Tla ohcon nanconchiuah, namonpouisqueh iconeuan namoTahtzin naquin meuiltihticah iluicac, naquin comochiuilihtzinoua mapanquisa in tonaltzin innauac naquin cualmeh coconeh uan naquin amo, uan coualtitlani in quiyauitl innauac naquin icchiuah tlen cuali uan innauac naquin amo. </div>
<div class='m'>
<span class="verse" id="MT5_46">46&#160;</span>Tla namehuantzitzin nanquimontlasohtlah sayeh naquin namechonniquih, ¿tlenoh tlaxtlauil nanconsilisqueh? Non hasta in tiquiuahcatominnichicouanih ohcon icchiuah. </div>
<div class='m'>
<span class="verse" id="MT5_47">47&#160;</span>Uan tla nanquimontlahpalouah sayeh naquin iuan nanmoyecuicah, ¿tlenoh simi ocachi cuali nanconchiutoqueh uan amo nocsiquin? Non hasta naquin amo quixmatih Dios ohcon icchiuah. </div>
<div class='m'>
<span class="verse" id="MT5_48">48&#160;</span>Ica non, namehuantzitzin namochiualis mai mahsic cuali, ohcon quemeh namoTahtzin naquin metzticah iluicac, mahsic cuali nichiualitzin.  </div>
<div class='psalmlabel' id='MT6_0'> 6</div>
<div class='s'>Ihcuac itlah itcontetlaocolis amo macmati moopochma tlen icchiua moyecma </div>
<div class='p'>
<span class="verse" id="MT6_1">1&#160;</span>’Amo ixconchiuacan cuali chiualistli sayeh nic nanconniquih manamechonitacan ocsiquin. Tla ohcon nanconchiuah, namoTahtzin naquin meuiltihticah iluicac amotlen tlaxtlauil namechonmactis. </div>
<div class='m'>
<span class="verse" id="MT6_2">2&#160;</span>Ica non, ihcuac itcontlaocolia itlah naquin amotlen icpia, amo ixconchiua teixpan itich in teotlanauatilcalmeh uan itich in ohtli quemeh naquin ome inxayac icuilitah icchiuasqueh. Yehuan ihcuac itlah ictetlaocoliah icpitzah trompeta nic icniquih in tocniuan maquinuehcapantlalican. Tlamilauca innamechoniluia, yehuan ica non uehcapantlalilis yomotlaxtlauihqueh. </div>
<div class='m'>
<span class="verse" id="MT6_3">3&#160;</span>Pero ihcuac touatzin itcontlaocolis itlah naquin amotlen icpia, amo macmati moopochma tlen icchiua moyecma, </div>
<div class='m'>
<span class="verse" id="MT6_4">4&#160;</span>ohcon tlen itcontemactis mocaua tlatlatiuyan, uan moTahtzin naquin comotilia tlen cah tlatlatiuyan, Yehuatzin mitzontlaxtlauis [teixpan]. </div>
<div class='s'>Jesús tlamachtia quenih secmonochilis Dios </div>
<div class='r'>(Lc. 11:2-4) </div>
<div class='p'>
<span class="verse" id="MT6_5">5&#160;</span>’Ihcuac nanconmonochilisqueh Dios, amo ixconchiuacan quemeh icchiuah naquin ome inxayac. Yehuan ihcuac icmonochiliah Dios icuilitah ihcatosqueh itich in teotlanauatilcalmeh uan itich in ohmeh, nic icniquih in tocniuan maquimitacan uan maquinuilitacan. Tlamilauca innamechoniluia, ica quen omoteuilitaltihqueh yomotlaxtlauihqueh. </div>
<div class='m'>
<span class="verse" id="MT6_6">6&#160;</span>Pero touatzin ihcuac itcomonochilis Dios, xoncalaqui mocalihtictzin, xontlatzacua uan ixconmonochili moTahtzin naquin ompa catqui tlatlatiuyan, uan Yehuatzin moTahtzin naquin comotilia tlen cah tlatlatiuyan mitzonmactis motlaxtlauil [teixpan]. </div>
<div class='p'>
<span class="verse" id="MT6_7">7&#160;</span>’Ihcuac nanconmonochilisqueh Dios, amo san ixconcuicuiptocan tlahtol tlen sannencah, quemeh icchiuah naquin amo quixmatih Dios, yehuan icyoluiah ohcon ica ninmictlahtol, Dios quintencaquis. </div>
<div class='m'>
<span class="verse" id="MT6_8">8&#160;</span>Namehuantzitzin amo xonican quemeh yehuan, pues namoTahtzin ya icmati tlenoh namechonpoloua, achtoh que nancontlahtlanilisqueh. </div>
<div class='m'>
<span class="verse" id="MT6_9">9&#160;</span>Ica non, namehuantzitzin ihquin ixcomonochilican: </div>
<div class='q'>ToTahtzin Dios naquin tonmeuiltihticah iluicac, </div>
<div class='q'>macsili mouisticuehcapantlalilis motoocaatzin. </div>
<div class='q'>
<span class="verse" id="MT6_10">10&#160;</span>Maualmouica motiquiuahcayotzin nican in tlalticpac. </div>
<div class='q'>Mamochiua motlaniquilitzin, quemeh itich in iluicac, </div>
<div class='q'>ohcon noiuqui nican in tlalticpac. </div>
<div class='q'>
<span class="verse" id="MT6_11">11&#160;</span>Tlen mostlahtica itmomahseuiah ixtechmomactilihtzino axan. </div>
<div class='q'>
<span class="verse" id="MT6_12">12&#160;</span>Uan ixtechontlapohpolui in totlateuiquil monauactzinco, </div>
<div class='q'>ohcon quemeh tehuan itquintlapohpoluiah naquin itlah techuiquiliah. </div>
<div class='q'>
<span class="verse" id="MT6_13">13&#160;</span>Uan amo ixcomocauili matuitzican itich itlah amo cuali tlen techyoltilana. </div>
<div class='q'>Yehyeh ixtechmopaleuilihtzinoh amo matuitzican imac in tlen amo cuali; </div>
<div class='q'>itmitzontlahtlaniliah nochi nin nic Tehuatzin moyohcatzin in tiquiuahcayotl, </div>
<div class='q'>in tlanauatihcayotl, uan in uehcapantlalilis, ica in sintitl nochipa. Amén. </div>
<div class='p'>
<span class="verse" id="MT6_14">14&#160;</span>’Ixconmatican, tla namehuantzitzin nanquimontlapohpoluiah in tlalticpactlacameh nimamocualichiualis tlen namechonchiuiliah, namoTahtzin naquin metzticah iluicac noiuqui namechontlapohpoluis namehuantzitzin. </div>
<div class='m'>
<span class="verse" id="MT6_15">15&#160;</span>Uan tla namehuantzitzin amo nanquimontlapohpoluiah in tlalticpactlacameh nimamocualichiualis namonauac, Yehuatzin namoTahtzin amono namechontlapohpoluis namoamocualichiualis. </div>
<div class='s'>Jesús tlamachtia quenih semosauas </div>
<div class='p'>
<span class="verse" id="MT6_16">16&#160;</span>’Ihcuac namonmosauasqueh, amo xonmixtlaocolnextican, quemeh icchiuah naquin ome inxayac, pues yehuan mixtlaocolnextiah nic icniquih maquintacan nic mosautoqueh uan ohcon maquinuilitacan. Tlamilauca innamechoniluia, yehuan quen omoteuilitaltihqueh yomotlaxtlauihqueh. </div>
<div class='m'>
<span class="verse" id="MT6_17">17&#160;</span>Pero touatzin ihcuac tonmosauas, xonmocuachihchiyaua uan xonmihxami. </div>
<div class='m'>
<span class="verse" id="MT6_18">18&#160;</span>Tla ohcon itconchiua amo itconnextis innauac in tocniuan tla tonmosautoc, tlamo san inauac moTahtzin naquin cah tlatlatiuyan, uan Yehuatzin naquin comotilia tlen cah tlatlatiuyan mitzontlaxtlauis [teixpan]. </div>
<div class='s'>Masemotlanichicouili itich in iluicac </div>
<div class='r'>(Lc. 12:33-34) </div>
<div class='p'>
<span class="verse" id="MT6_19">19&#160;</span>’Amo xonmotlanichicouilican nican tlalticpac, campa tlaocuiloua uan in tlapoxcauyotl tlaihtlacoua, uan campa in ichtiqueh calaquih uan tlachtiquih. </div>
<div class='m'>
<span class="verse" id="MT6_20">20&#160;</span>Yehyeh xonmotlanichicouilican iluicac, campa dion amo tlaocuiloua, dion in tlapoxcauyotl tlaihtlacoua, uan campa dion ichtiqueh amo calaquih uan tlachtiquih. </div>
<div class='m'>
<span class="verse" id="MT6_21">21&#160;</span>Pues campa isqui tlen ocachi nanconpatiucamatih, ompa isqui noiuqui namoyoltlaniquilis. </div>
<div class='s'>Nitlanes in totlalnacayo </div>
<div class='r'>(Lc. 11:34-36) </div>
<div class='p'>
<span class="verse" id="MT6_22">22&#160;</span>’Namoixtololouan yehua itlanes namotlalnacayo. Ica non, tla motlachialis cuali, moyolilis tentos ica tlanestli. </div>
<div class='m'>
<span class="verse" id="MT6_23">23&#160;</span>Pero tla motlachialis amo cuali, moyolilis mahsic isqui itich in tlayouilotl. Ica non, tla in tlanestli tlen catqui motich yeh tlayouilotl, tla ohcon, ¡hasta quenih ueyitemohtih isqui non tlayouilotl! </div>
<div class='s'>Amaquin uilis ictiquitilis Dios uan noiuqui in tomin </div>
<div class='r'>(Lc. 16:13) </div>
<div class='p'>
<span class="verse" id="MT6_24">24&#160;</span>’Amacah uilis quintiquitilis ome itecouan, pues tla ohcon icchiua, se ictlauelitas uan nocse icyequitas, se ictlacachiuas uan nocse amo ictlepanitas. Namehuantzitzin amo uilis nancontiquitilisqueh Dios uan noiuqui in tomin. </div>
<div class='s'>Amo matmotiquipachocan ica in topanolis </div>
<div class='r'>(Lc. 12:22-31) </div>
<div class='p'>
<span class="verse" id="MT6_25">25&#160;</span>’Ica non innamechoniluia: Amo manamechontiquipacho namopanolis, tlenoh nanconcuasqueh noso tlenoh nancononisqueh, dion xonmotiquipachocan ipampa namotlalnacayo, tlenoh nanconquemisqueh. ¿Xamo namoyolilis ocachi ipatiu uan amo in tlacual, uan namotlalnacayo ocachi ipatiu uan amo in tlaquemitl? </div>
<div class='m'>
<span class="verse" id="MT6_26">26&#160;</span>Ixquimonitacan in pájaros tlen patlantinimih iixco in iluicac, yehuan amo motlatipeuiah, dion tlaeuah, dion iccaltichouah nintlacual, uan yeh Yehuatzin namoTahtzin naquin catqui iluicac quintlamaca. Uan namehuantzitzin, ¿quenat amo ocachi namopatiu uan amo nonqueh pájaros? </div>
<div class='m'>
<span class="verse" id="MT6_27">27&#160;</span>¿Aquih namehuantzitzin masqui tlailiuis simi motiquipachos, uilis oc quiscaltis nitlalnacayo se molictli? </div>
<div class='p'>
<span class="verse" id="MT6_28">28&#160;</span>’Uan ipampa in tlaquemitl, ¿tleca nanmotiquipachouah? Ixquimonitacan in xochimeh itich in acaual quen moscaltiah, amo tiquitih, uan amo tlahquitih; </div>
<div class='m'>
<span class="verse" id="MT6_29">29&#160;</span>uan yeh tlamilauca innamechoniluia, dion in ueyitiquiuahqui Salomón ica nochi tlen cuahcual ocpiaya, amo omotlaquentih ohcon cualtzin quemeh semeh yehuan. </div>
<div class='m'>
<span class="verse" id="MT6_30">30&#160;</span>¡Tlacameh, simi tzocotzin namotlaniltoquilis! Tla in acaualxiuitl tlen axan moscaltia uan ualimosti ictlatiah, Dios ohcon ictlaquentia, ¿queutoc amo ocachi icchiuas tlen cuali namopampa? </div>
<div class='m'>
<span class="verse" id="MT6_31">31&#160;</span>Ica non, amo xonmotiquipachocan uan yehyeh peuah nancontouah: “¿Tlenoh itcuasqueh?”, “¿Tlenoh itconisqueh?”, noso “¿Tlenoh itmoquentisqueh?” </div>
<div class='m'>
<span class="verse" id="MT6_32">32&#160;</span>Pues nochi non yehua tlen quintiquipachohtoc in tocniuan itich nocsiqui tlalmeh, campa amo quixmatih Dios; pero namehuantzitzin nanconpiah namoTahtzin iluicac naquin icmati nic namechonpoloua nochi non. </div>
<div class='m'>
<span class="verse" id="MT6_33">33&#160;</span>Yehyeh tlen ocachi cuali, ixcontemocan matlanauati Dios namotichtzin uan ixconchiuacan nitlaniquilitzin, uan Yehuatzin namechoualmactihtas noiuqui nochi non tlen namechonpoloua. </div>
<div class='m'>
<span class="verse" id="MT6_34">34&#160;</span>Ica non, amo xonmotiquipachocan ipampa tlen panos mostla, pues mostlahtica isqui tiquipacholis. Ya cuali ica in tiquipacholis tlen itpanouah mostlah.  </div>
<div class='psalmlabel' id='MT7_0'> 7</div>
<div class='s'>Amo xontetlahtlacoltlatlatacan </div>
<div class='r'>(Lc. 6:37-38, 41-42) </div>
<div class='p'>
<span class="verse" id="MT7_1">1&#160;</span>’Amo xontetlahtlacoltlatlatacan, uan Yehuatzin amo namechontlahtlacoltlatlatas. </div>
<div class='m'>
<span class="verse" id="MT7_2">2&#160;</span>Pues ohcon quen namehuantzitzin namontetlahtlacoltlatlatah, noiuqui ohcon namechontlahtlacoltlatlatasqueh, uan ohcon quen nanquimontlatamachiuilisqueh ocsiquin, ohcon namechontlatamachiuilisqueh. </div>
<div class='m'>
<span class="verse" id="MT7_3">3&#160;</span>¿Quenih cuali itconitilia in tlasoneualtzin tlen icpia itich niixtololo mocniu, uan amo itconita in ueyi pomimil tlen catqui itich moixtololo? </div>
<div class='m'>
<span class="verse" id="MT7_4">4&#160;</span>¿Noso quenih uilis itconiluis se mocnitzin: “Ixnechoncaua manmitzonquixtili in tlasoneualtzin tlen itconpia itich moixtololo”, uan yeh touatzin itconpixtoc in ueyi pomimil itich moixtololo? </div>
<div class='m'>
<span class="verse" id="MT7_5">5&#160;</span>¡Ometitoc moxayac! Achtoh ixconmoquixtili in ueyi pomimil tlen catqui itich moixtololo, uan ihcuacon ya cuali tontlachias uan uilis itconquixtis in tlasoneualtzin itich niixtololo mocniu. </div>
<div class='p'>
<span class="verse" id="MT7_6">6&#160;</span>’In tlen mouistic amo ixquimonmacacan in itzcuimeh, amo yeh ualmocuipah namotichtzin uan namechoncocototzah, dion in perlas ixquimontlatiuilican in lechomeh, tlamo, yehuan quintlahtlacsasqueh. </div>
<div class='s'>Dios techmactis tlen ittlahtlanilisqueh </div>
<div class='r'>(Lc. 11:9-13, 6:31) </div>
<div class='p'>
<span class="verse" id="MT7_7">7&#160;</span>’Ixcontlahtlanican, uan Yehuatzin namechonmactis; ixcontemocan, uan Yehuatzin icchiuas ixconahsican; xontlatihtiuican, uan Yehuatzin namechontlatlapouilis. </div>
<div class='m'>
<span class="verse" id="MT7_8">8&#160;</span>Ixconmatican, naquin ictlahtlani, icsilia; naquin ictemoua, cahsi; uan naquin tlatihtiuia, ictlatlapouiliah. </div>
<div class='p'>
<span class="verse" id="MT7_9">9&#160;</span>’¿Quenat semeh namehuantzitzin ihcuac namoconetzin namechontlahtlanilia se pan, nanconmactiah se titl? </div>
<div class='m'>
<span class="verse" id="MT7_10">10&#160;</span>¿Noso tla namechontlahtlanilia se pescado, nanconmactiah se couatl? </div>
<div class='m'>
<span class="verse" id="MT7_11">11&#160;</span>Tla namehuantzitzin ohcon quen amo namonyecmeh, nanquimonmactiah tlen cuali namoconeuantzitzin, ¡namoTahtzin naquin metzticah iluicac, queutoc ocachi amo quinmactis tlen cuali naquin ictlahtlaniliah! </div>
<div class='p'>
<span class="verse" id="MT7_12">12&#160;</span>’Ica non, nochi tlen nanconniquih macchiuacan namouantzin, ohcon ixconchiuacan innauac nocsiquin. </div>
<div class='s'>In tlen pitzauac caltentli </div>
<div class='r'>(Lc. 13:24) </div>
<div class='p'>
<span class="verse" id="MT7_13">13&#160;</span>’Xoncalaquican itich in caltentli tlen pitzauac; pues in patlauac caltentli uan in patlauac ohtli teuica itich in poliuilistli, uan miqueh calaquih ompa. </div>
<div class='m'>
<span class="verse" id="MT7_14">14&#160;</span>Pero pitzauac in caltentli, uan pitzauac in ohtli tlen teuica itich in yolilistli, uan amo miqueh tlen cahsih. </div>
<div class='s'>In pouitl sequixmati ica nitlatiyo </div>
<div class='r'>(Lc. 6:43-44) </div>
<div class='p'>
<span class="verse" id="MT7_15">15&#160;</span>’Cuali xonmotlachialican, amo yeh namechoncahcayauah naquin quihtoua mach icsiliah tlahtol de Dios, tlen uitzeh namonauac uan monextiah queh colelohtzitzin, pero yeh ic tlahtic quemeh itzcuincoyomeh tecuanimeh. </div>
<div class='m'>
<span class="verse" id="MT7_16">16&#160;</span>Ica ninchiualis nanquimonixmatisqueh, pues ¿quenat sectiqui uvas itich itlah uitztli, noso icox itich ailamahuitztli? </div>
<div class='m'>
<span class="verse" id="MT7_17">17&#160;</span>Sannoiuqui ohcon, nochi cuali pouitl itich mochiua cuali tlatiyotl, uan tlen amo cuali pouitl itich mochiua amo cuali tlatiyotl. </div>
<div class='m'>
<span class="verse" id="MT7_18">18&#160;</span>In tlen cuali pouitl amo uilis itich mochiuas amo cuali tlatiyotl, dion in tlen amo cuali pouitl uilis itich mochiuas cuali tlatiyotl. </div>
<div class='m'>
<span class="verse" id="MT7_19">19&#160;</span>Nochi pouitl tlen amo itich mochiua cuali tlatiyotl, ictzintiquih uan ictlatiuiah itich in tlitl. </div>
<div class='m'>
<span class="verse" id="MT7_20">20&#160;</span>Sannoiuqui ohcon, ica ninchiualis nanquimonixmatisqueh. </div>
<div class='s'>Ayic onnamechixmat </div>
<div class='r'>(Lc. 13:25-27) </div>
<div class='p'>
<span class="verse" id="MT7_21">21&#160;</span>’Amo nochtin tlen nechnotzah “NoTecotzin, noTecotzin”, calaquisqueh campa motlanauatilia Dios, tlamo san yeh naquin icchiuah nitlaniquilitzin noTahtzin naquin metzticah iluicac. </div>
<div class='m'>
<span class="verse" id="MT7_22">22&#160;</span>Miqueh nechiluisqueh itich necah tonal: “¿Totecotzin, toTecotzin, xamo ica motoocaatzin ottematiltayah tlahtol de Dios, uan ica motoocaatzin otquinquihquixtayah in amocuali ehecameh, uan ica motoocaatzin otquinchiuqueh miqueh iluicacchiualisten?” </div>
<div class='m'>
<span class="verse" id="MT7_23">23&#160;</span>Ihcuacon neh inquintlamilaucailuis: “Ayic onnamechixmat. Ixmihcuanican de nonauac, amo cuali ayinih.” </div>
<div class='s'>Tlanihniuiltil ica non ome calmeh </div>
<div class='r'>(Lc. 6:47-49; Mr. 1:22) </div>
<div class='p'>
<span class="verse" id="MT7_24">24&#160;</span>’Uan ohcon, nochi naquin iccaqui nicancah notlahtol uan icchiua, innihniuiltis iuan se tlacatl tlen yec moyoluia, naquin octlachicaualtih nical itich in titl. </div>
<div class='m'>
<span class="verse" id="MT7_25">25&#160;</span>Oualah quiyauitl, otlaueyatic, uan oualah chicauac ehecatl uan oquixtiuicoh in cali, masqui ohcon in cali amo ouitz, nic omotlachicauilihtoya itich in titl. </div>
<div class='m'>
<span class="verse" id="MT7_26">26&#160;</span>Pero nochi naquin iccaqui nin notlahtol uan amo icchiua, innihniuiltis iuan se tlacatl tlen amo tlayoluiliseh, naquin oquichiu nical ipan in xali. </div>
<div class='m'>
<span class="verse" id="MT7_27">27&#160;</span>Oualah quiyauitl, otlaueyatic, uan oualah chicauac ehecatl, uan chicauac omotiuayah itich necah cali, uan ouitz, uan mahsic otlamixihxitin. </div>
<div class='p'>
<span class="verse" id="MT7_28">28&#160;</span>Ihcuac Jesús otlamitlahtoh, nochtin in tocniuan ocmotetzauayah quen oquinmachtaya, </div>
<div class='m'>
<span class="verse" id="MT7_29">29&#160;</span>nic otlamachtaya ica chicaualistli uan amo quemeh in teotlamachtanih.  </div>
<div class='psalmlabel' id='MT8_0'> 8</div>
<div class='s'>Jesús icpahtia se tlacatl tlen opahpalantoya </div>
<div class='r'>(Mr. 1:40-45; Lc. 5:12-16) </div>
<div class='p'>
<span class="verse" id="MT8_1">1&#160;</span>Ihcuac Jesús otimoc den tipetl, tlailiuis miqueh tocniuan iuan oyayah. </div>
<div class='m'>
<span class="verse" id="MT8_2">2&#160;</span>Uan se tlacatl tlen opahpalantoya oualah inauac, omotlancuaquitz iixpan, uan oquiluih: </div>
<div class='p'>—NoTecotzin, tla motlaniquilitzin itnechonpahtis, ixnechonpahti. </div>
<div class='p'>
<span class="verse" id="MT8_3">3&#160;</span>Jesús octlalih nima ipan in cocoxqui, uan oquiluih: </div>
<div class='p'>—Yeh quemah inniqui. ¡Xonpahti! </div>
<div class='p'>Uan sanniman ochipau nipahpalancayo. </div>
<div class='m'>
<span class="verse" id="MT8_4">4&#160;</span>Ihcuacon Jesús oquiluih: </div>
<div class='p'>—¡Amo yeh acah itconnonotza! Yehyeh xoyau, xonmoteixpantih inauac in teopixqui, uan ixconuica in tlatemactil tlen teniquilia nitlanauatil Moisés, uan ohcon maquitacan nic yotonpahtic. </div>
<div class='s'>Jesús icpahtia nitlaqueual se soldadohtlayacanqui </div>
<div class='r'>(Lc. 7:1-10) </div>
<div class='p'>
<span class="verse" id="MT8_5">5&#160;</span>Ihcuac Jesús oahsic itich in altipetl Capernaúm, inauac oualah se soldadohtlayacanqui romano, octlatlautico, </div>
<div class='m'>
<span class="verse" id="MT8_6">6&#160;</span>oquiluih: </div>
<div class='p'>—NoTecotzin, nocalihtic catqui se notlaqueual, uitztoc, ouilantic uan tlapanotoc tlailiuis. </div>
<div class='p'>
<span class="verse" id="MT8_7">7&#160;</span>Jesús oquiluih: </div>
<div class='p'>—Neh nias uan inpahtis. </div>
<div class='p'>
<span class="verse" id="MT8_8">8&#160;</span>In soldadohtlayacanqui oquihtoh: </div>
<div class='p'>—NoTecotzin, amo icnamiqui inpias non paquilis tomocalaquitihtzinos nocalihtic; san xonmotlahtolti uan notlaqueual pahtis. </div>
<div class='m'>
<span class="verse" id="MT8_9">9&#160;</span>Neh ohcon intoua nic neh noiuqui inquinpia noteyacancauan naquin inquintlacamati, uan noiuqui inquinpia soldados naquin inquintlatiquitia. Ihcuac se intitlani canah mayaui, yaui, uan tla ocse inquiluia mauiqui, uitz, uan tla notlaqueual itlah inquiluia macchiua, icchiua. </div>
<div class='p'>
<span class="verse" id="MT8_10">10&#160;</span>Ihcuac Jesús oquicac non, simi ocmotetzauih uan oquimiluih naquin iuan oyayah: </div>
<div class='p'>—Tlamilauca innamechoniluia, dion innauac in tocniuan naquin pouih Israel amo incahsitoc acah ohcon tlen macpia ueyi tlaniltoquilis. </div>
<div class='m'>
<span class="verse" id="MT8_11">11&#160;</span>Uan innamechoniluia, miqueh uitzeh ic campa panquisa in tonaltzin uan ic canic pancalaqui uan motlalisqueh iuan in Abraham, Isaac uan Jacob, campa motlanauatilia Yehuatzin. </div>
<div class='m'>
<span class="verse" id="MT8_12">12&#160;</span>Uan in teconeuan naquin ocnamiquia isqueh ompa, yehuan quinquihquixtisqueh uan quintlatiuisqueh quiyauac, itich in tlayouilotl campa chocasqueh uan motlanquilotzcuasqueh ica toneualis. </div>
<div class='p'>
<span class="verse" id="MT8_13">13&#160;</span>Uan Jesús oquiluih in soldadohtlayacanqui: </div>
<div class='p'>—Xoyau, uan mamochiua ohcon quemeh otconniltocac. </div>
<div class='p'>Uan sanniman ihcuacon in tlaqueual opahtic. </div>
<div class='s'>Jesús icpahtia nimonan Pedro </div>
<div class='r'>(Mr. 1:29-31; Lc. 4:38-39) </div>
<div class='p'>
<span class="verse" id="MT8_14">14&#160;</span>Jesús oyah ichan in Pedro, uan oquitac nimonan Pedro ouitztoya ica totonqui. </div>
<div class='m'>
<span class="verse" id="MT8_15">15&#160;</span>Ihcuacon Jesús octzitzquilih nima, uan in totonqui oquicau, uan yeh omeu uan opeu quintlamaca. </div>
<div class='s'>Jesús quinpahtia miqueh cocoxqueh </div>
<div class='r'>(Mr. 1:32-34; Lc. 4:40-41) </div>
<div class='p'>
<span class="verse" id="MT8_16">16&#160;</span>Ihcuac yotlapoyautaya, oquinualiquilihqueh Jesús miqueh tlen ocpiayah amocuali ehecameh; uan san ica se tlahtol oquinquihquixtih in amocuali ehecameh uan oquinpahtih nochtin cocoxqueh. </div>
<div class='m'>
<span class="verse" id="MT8_17">17&#160;</span>Ohcon omochiu tlen oquihtoh in teotlanauatani Isaías: “Yehuatzin oquian in tococolis uan oconuicac in totoneualis.” </div>
<div class='s'>Naquin ocniquiah iuan yasqueh Jesús </div>
<div class='r'>(Lc. 9:57-62) </div>
<div class='p'>
<span class="verse" id="MT8_18">18&#160;</span>Ihcuac Jesús oquitac miqueh tocniuan ocyaualohtoyah, otlatiquitih panosqueh itich nocse itlaten in mar. </div>
<div class='m'>
<span class="verse" id="MT8_19">19&#160;</span>Uan se teotlamachtani oquiluih: </div>
<div class='p'>—Tlamachtani, nias mouantzin ic campasa tonmouicas. </div>
<div class='p'>
<span class="verse" id="MT8_20">20&#160;</span>Jesús ocnanquilih: </div>
<div class='p'>—In ostomeh icpiah inchan, uan pájaros icpiah nintipahsol, tlen quemah ixconmati, niConeu in Tlacatl amo icpia canih mocuaseuis. </div>
<div class='p'>
<span class="verse" id="MT8_21">21&#160;</span>Ocse itlasalohcau oquiluih: </div>
<div class='p'>—NoTecotzin, ixnechoncaua achtoh oc mantlalpacho nopapan. </div>
<div class='p'>
<span class="verse" id="MT8_22">22&#160;</span>Jesús ocnanquilih: </div>
<div class='p'>—Xouiqui nouan, ixquimoncaua naquin cateh queh miquemeh maquintlalpachocan ninmiqueicniuan. </div>
<div class='s'>Jesús ictlacaualtia in ueyichicauac ehecatl </div>
<div class='r'>(Mr. 4:35-41; Lc. 8:22-25) </div>
<div class='p'>
<span class="verse" id="MT8_23">23&#160;</span>Ompa Jesús otlehcoc itich in barca, uan nitlasalohcauan iuan oyahqueh. </div>
<div class='m'>
<span class="verse" id="MT8_24">24&#160;</span>Uan oualmahcocu itich in mar se ueyitemohtih ehecatl, uan in atl omotlatlatiuaya uan chicauac ocalaquia itich in barca. Uan Jesús yeh ocochtoya. </div>
<div class='m'>
<span class="verse" id="MT8_25">25&#160;</span>Ihcuacon nitlasalohcauan oyahqueh oquihxititoh, oquiluihqueh: </div>
<div class='p'>—¡ToTecotzin, ixtechonpaleui, itmaihsauiah! </div>
<div class='p'>
<span class="verse" id="MT8_26">26&#160;</span>Uan Jesús oquimiluih: </div>
<div class='p'>—¿Tleca namonmomohtiah? ¡Tlacameh, simi tzocotzin namotlaniltoquilis! </div>
<div class='p'>Ihcuacon omoquitzteu, ocahuac in ehecatl uan in mar, uan nochi otlamitlasihsintlacac. </div>
<div class='m'>
<span class="verse" id="MT8_27">27&#160;</span>Uan yehuan ocmotetzauihqueh, uan ocmotlahtlanayah: </div>
<div class='p'>—¿Tleyanon isqui nin tlacatl? ¿Quenih ohcon in ehecatl uan in mar ictlacamatih? </div>
<div class='s'>Jesús quinpahtia ome tlacameh tlen ocpiayah amocuali ehecameh </div>
<div class='r'>(Mr. 5:1-20; Lc. 8:26-39) </div>
<div class='p'>
<span class="verse" id="MT8_28">28&#160;</span>Ihcuac Jesús oahsic itich nocse tlatentli, campa in tlali itoocaayan Gadara, ocualnamictayah ome tlacameh tlen oualquisqueh ic campa cateh in miqueticochten. Yehuan ocpiayah amocuali ehecameh, uan ocatcah temohtihqueh queh ocuilimeh, ica non in tocniuan amo ouiliah panouah ic itich non ohtli. </div>
<div class='m'>
<span class="verse" id="MT8_29">29&#160;</span>Uan opeuqueh pohtzahtzih: </div>
<div class='p'>—¿Tlenoh ottechonchiuilico, Jesús, iConeu Dios? ¿Otoualah ottechontlahyouiltico uan yeh ayamo ahsi in tonal? </div>
<div class='p'>
<span class="verse" id="MT8_30">30&#160;</span>Amo uehca ic ompa otlacuahcuahtoyah miqueh lechomeh. </div>
<div class='m'>
<span class="verse" id="MT8_31">31&#160;</span>Uan in amocuali ehecameh octlatlautihqueh Jesús, oquiluihqueh: </div>
<div class='p'>—Tla ittechonquihquixtis, ixtechoncaua matcalaquitin intich necateh lechomeh. </div>
<div class='p'>
<span class="verse" id="MT8_32">32&#160;</span>Jesús oquimiluih: </div>
<div class='p'>—Ixyacan. </div>
<div class='p'>Uan in amocuali ehecameh oquisqueh oquincauqueh in tlacameh. Ocalaquitoh intich in lechomeh, uan in lechomeh omotlalohqueh omopantlatiuitoh itich in tipehxitl, ouitzitoh itich in mar, uan omiqueh itich in atl. </div>
<div class='p'>
<span class="verse" id="MT8_33">33&#160;</span>Uan in lechonpixqueh ocholohqueh, uan oyahqueh itich in altipetl, otlanonotzatoh nochi tlen omochiu uan tlen omochiu iuan in tlacameh tlen oquinpiayah in amocuali ehecameh. </div>
<div class='m'>
<span class="verse" id="MT8_34">34&#160;</span>Uan nochtin in tocniuan itich non altipetl ocnamiquitoh Jesús; uan ihcuac oquitaqueh, octlatlautihqueh mayaui maquincaua nonqueh tlalmeh.  </div>
<div class='psalmlabel' id='MT9_0'> 9</div>
<div class='s'>Jesús icpahtia se tlacatl uilanqui </div>
<div class='r'>(Mr. 2:1-12; Lc. 5:17-26) </div>
<div class='p'>
<span class="verse" id="MT9_1">1&#160;</span>Ihcuacon Jesús otlehcoc itich in barca, uan opanoc itich nocse tlatentli uan oahsic itich nialtipeu. </div>
<div class='m'>
<span class="verse" id="MT9_2">2&#160;</span>Uan ompa ocuiquilihqueh se uilanqui uitztiuitz itich nicochpitl. Ihcuac Jesús oquitac nintlaniltoquilis nonqueh tlacameh oquiluih in uilanqui: </div>
<div class='p'>—Xonmoyolchicaua, nocnitzin, inmitztlapohpoluia nochi motlahtlacol. </div>
<div class='p'>
<span class="verse" id="MT9_3">3&#160;</span>Siqui teotlamachtanih oyoltlahtouayah, octouayah: “Ica tlen oquihtoh quisa queh ictilchiutoc nitoocaatzin Dios.” </div>
<div class='m'>
<span class="verse" id="MT9_4">4&#160;</span>Jesús ocmatia tlen ocyoluayah, uan oquimiluih: </div>
<div class='p'>—¿Tleca ohcon nanconyoluiah tlen amo cuali namoyolihtic? </div>
<div class='m'>
<span class="verse" id="MT9_5">5&#160;</span>¿Tlenoh ocachi amo oueh sequihtos: “Inmitztlapohpoluia nochi motlahtlacol”, noso sequihtos: “Xonmoquitzteua uan xonnihnimi”? </div>
<div class='m'>
<span class="verse" id="MT9_6">6&#160;</span>Ixconitacan, innamechonnextilis nic niConeu in Tlacatl icpia chicaualistli nican tlalticpac tlen ica uili quintlapohpoluia nintlahtlacol in tlacameh. </div>
<div class='p'>Uan oquiluih in uilanqui: </div>
<div class='p'>—Xonmoquitzteua, ixconana mocochpitl uan xoyau mochantzin. </div>
<div class='p'>
<span class="verse" id="MT9_7">7&#160;</span>Ihcuacon yeh omoquitzteu uan oyah nichan. </div>
<div class='m'>
<span class="verse" id="MT9_8">8&#160;</span>Ihcuac in tocniuan ohcon oquitaqueh, ocmotetzauihqueh uan ocuehcapantlalihqueh Dios naquin oquinualmactih non chicaualistli in tlalticpactlacameh. </div>
<div class='s'>Jesús icnotza Mateo </div>
<div class='r'>(Mr. 2:13-17; Lc. 5:27-32) </div>
<div class='p'>
<span class="verse" id="MT9_9">9&#160;</span>Jesús oyah, uan ocachi nepa tlaixpan oquitac se tlacatl itoocaa Mateo, naquin otolohtoya campa ocsilihtoya in tiquiuahcatomin. Jesús oquiluih: </div>
<div class='p'>—Xouiqui nouan. </div>
<div class='p'>Yeh omoquitzteu uan oyah iuan. </div>
<div class='p'>
<span class="verse" id="MT9_10">10&#160;</span>Satepan, ihcuac Jesús otlacuahtoya ichan Mateo, oahsiqueh miqueh tiquiuahcatominnichicouanih uan ocsiquin tlahtlacouanih. Yehuan noiuqui ompa otlacuatoh iuan Jesús uan nitlasalohcauan. </div>
<div class='m'>
<span class="verse" id="MT9_11">11&#160;</span>Ihcuac in fariseos oquitaqueh non, oquimiluihqueh nitlasalohcauan Jesús: </div>
<div class='p'>—¿Tleca namotemachtihcau tlacua inuan in tiquiuahcatominnichicouanih uan in tlahtlacouanih? </div>
<div class='p'>
<span class="verse" id="MT9_12">12&#160;</span>Ihcuac ohcon oquicac Jesús, oquimiluih: </div>
<div class='p'>—Innauac naquin amo mococouah amo moniqui tlapahtani, moniqui tlapahtani yehyeh iuan naquin mococouah. </div>
<div class='m'>
<span class="verse" id="MT9_13">13&#160;</span>Xonyacan uan ixconyectlatlatacan tlenoh ictosniqui in tlahtol: “Inniqui teicnoitalis, uan amo tlahpialtlatemactilten.”<a href='#FN11' epub:type='noteref' class='noteref'>*</a> Uan ixconmatican, neh amo onualah onquinnotzaco naquin yec ninchiualis, tlamo yeh onquinnotzaco naquin tlahtlacouanih [mamoyolcuipacan]. </div>
<div class='s'>Ictlahtlaniah Jesús tleca nitlasalohcauan amo mosauah </div>
<div class='r'>(Mr. 2:18-22; Lc. 5:33-39) </div>
<div class='p'>
<span class="verse" id="MT9_14">14&#160;</span>Satepan nitlasalohcauan Juan oualahqueh inauac Jesús uan octlahtlanihqueh: </div>
<div class='p'>—¿Tleca tehuan uan in fariseos micpa itmosauah, uan motlasalohcauantzitzin amo? </div>
<div class='p'>
<span class="verse" id="MT9_15">15&#160;</span>Jesús oquimiluih: </div>
<div class='p'>—¿Quenat naquin tlanotzalten itich se monamictililuitl tlaocoxtoqueh quemeh ihcuac acah miqui, ihcuac in novio ompa cah inuan? Tlamilauca, uitz tonal ihcuac quincuilisqueh in novio, uan ihcuacon quemah mosauasqueh. </div>
<div class='p'>
<span class="verse" id="MT9_16">16&#160;</span>’Sannoiuqui amacah ictlatlamanilia se tlaquemitl ya ihsoltic ica se tilmahtli yancuic. Tla ohcon secchiua, in tlatlamanil non yancuic motocotzoua uan ictlatztilana in tlaquemitl ihsoltic, uan ohcon in tlaquemitl ocachi ueyi tzayani. </div>
<div class='m'>
<span class="verse" id="MT9_17">17&#160;</span>Dion amaquin ictlalia vino yancuic iihtic occuitlaxten tlen ya ihsoltiqueh. Tlaqueh ohcon, in vino yancuic quintzayana in cuitlaxten, uan noquiuis in vino, uan in cuitlaxten ihtlacauisqueh. Tlen quemah, in vino yancuic ictlaliah iihtic occuitlaxten tlen yancuiqueh, uan ohcon non ome sansican amotlen impan mochiua. </div>
<div class='s'>Se ichpocatl yancuicayoli uan in siuatzintli naquin pahti </div>
<div class='r'>(Mr. 5:21-43; Lc. 8:40-56) </div>
<div class='p'>
<span class="verse" id="MT9_18">18&#160;</span>Ihcuac Jesús oc ohcon oquinnohnotztoya, oualah se tlayacanqui, omotlancuaquitz iixpan uan oquiluih: </div>
<div class='p'>—Nochpocaconeu yaquin opohpoliu, masqui ohcon xoualmouicatzino nouan uan ipan ixcontlali momatzin, uan yeh yolis. </div>
<div class='p'>
<span class="verse" id="MT9_19">19&#160;</span>Jesús omoquitzteu uan oyah iuan non tlacatl. Uan nitlasalohcauan noiuqui iuan oyahqueh. </div>
<div class='m'>
<span class="verse" id="MT9_20">20&#160;</span>Uan ompa oyaya se siuatzintli tlen omococouaya, yocuicaya mahtlactlamome xiuitl otimouaya niihti uan amo omonactaya. Omotoquih ic icuitlapan Jesús uan ocmachilih nitenco niololol, </div>
<div class='m'>
<span class="verse" id="MT9_21">21&#160;</span>ohcon oquichiu nic iyolihtic octouaya: “Tlaqueh onuilisquia inmachilis masqui sayeh niololol, neh inpahtis.” </div>
<div class='m'>
<span class="verse" id="MT9_22">22&#160;</span>Uan Jesús omocuip, oquitac uan oquiluih: </div>
<div class='p'>—Xonmoyolchicaua, nocnitzin, motlaniltoquilis yomitzonpahtih. </div>
<div class='p'>Uan yec ihcuacon in siuatzintli opahtic. </div>
<div class='p'>
<span class="verse" id="MT9_23">23&#160;</span>Ihcuac Jesús oahsito ichan in tlayacanqui, oquimitac naquin oquintzotzontoyah flautas uan miqueh tocniuan tlen ocauantoyah ica tlaocol. </div>
<div class='m'>
<span class="verse" id="MT9_24">24&#160;</span>Oquimiluih: </div>
<div class='p'>—Xoyahyacan, in ichpochconetl amo omomiquilih, yeh san cochtoc. </div>
<div class='p'>Uan yehuan san ocuitzcaqueh. </div>
<div class='m'>
<span class="verse" id="MT9_25">25&#160;</span>Uan ihcuac oquinquihquixtihqueh in tocniuan, Jesús ocalac uan ocmatzitzquih in ichpochconetl, uan yeh omeu. </div>
<div class='m'>
<span class="verse" id="MT9_26">26&#160;</span>Uan nin tlen omochiu, omoxixinih ic nouiyan ic itich nonqueh tlalmeh. </div>
<div class='s'>Jesús quinpahtia ome tlacameh tlen amo otlachiayah </div>
<div class='p'>
<span class="verse" id="MT9_27">27&#160;</span>Ihcuac Jesús oyah, ocachi nepa tlaixpan opeu icuitlapan yaueh ome popoyomeh tlen chicauac oquihtouayah: </div>
<div class='p'>—¡Ualeuani de David, ixtechonicnomati! </div>
<div class='p'>
<span class="verse" id="MT9_28">28&#160;</span>Ihcuac Jesús oahsic itich in calihtictli, in popoyomeh oahsiqueh inauac, uan Jesús oquintlahtlanih: </div>
<div class='p'>—¿Nanconniltocah uilis innamechonpahtis? </div>
<div class='p'>Yehuan ocnanquilihqueh: </div>
<div class='p'>—Quemah, toTecotzin. </div>
<div class='p'>
<span class="verse" id="MT9_29">29&#160;</span>Ihcuacon Jesús octlalih nima itich nimixtololouan, uan oquimiluih: </div>
<div class='p'>—Ohcon quen nanconniltocah, ohcon mamochiua. </div>
<div class='p'>
<span class="verse" id="MT9_30">30&#160;</span>Uan yehuan opahtiqueh. Uan Jesús cuali oquinnahnauatih: </div>
<div class='p'>—Amo yeh acah nanconnonotzah. </div>
<div class='p'>
<span class="verse" id="MT9_31">31&#160;</span>Masqui ohcon oquinnauatih, yehuan oyahqueh octenonotzqueh ic nouiyan itich nonqueh tlalmeh tlen Jesús oquichiu. </div>
<div class='s'>Jesús icpahtia se nontli </div>
<div class='p'>
<span class="verse" id="MT9_32">32&#160;</span>Ihcuac in popoyomeh yaquin oquistayah, ocualiquilihqueh Jesús se tlacatl nontli tlen ocpiaya amocuali ehecatl. </div>
<div class='m'>
<span class="verse" id="MT9_33">33&#160;</span>Ihcuac Jesús ocquihquixtih in amocuali ehecatl, in nontli youilic otlahtoh, uan in tocniuan ocmotetzauihqueh, uan oquihtouayah: </div>
<div class='p'>—Ayic motztoc itlah ihquin itich nochi Israel. </div>
<div class='p'>
<span class="verse" id="MT9_34">34&#160;</span>Pero in fariseos oquihtouayah: </div>
<div class='p'>—Necah quintequixtilia in amocuali ehecameh ica nichicaualis ninteyacancau in amocuali ehecameh. </div>
<div class='s'>In tlaeualis mic </div>
<div class='p'>
<span class="verse" id="MT9_35">35&#160;</span>Jesús oninimia itich nochi in altipemeh uehueyi uan tzocotzitzin, otlamachtihtinimia itich in teotlanauatilcalmeh de yehuan in judíos. Octematiltihtinimia in cuali tlahtol de nitiquiuahcayo Dios uan ocpahtaya nochi tlensa cocolistli uan toneualistli. </div>
<div class='m'>
<span class="verse" id="MT9_36">36&#160;</span>Jesús quen oquimitac nochi nonqueh tlailiuis miqueh tocniuan, oquimicnoitac, nic ocatcah tetlaocoltihqueh uan xixintoqueh quemeh ichcameh tlen amo icpiah intepixcau. </div>
<div class='m'>
<span class="verse" id="MT9_37">37&#160;</span>Ihcuacon oquimiluih nitlasalohcauan: </div>
<div class='p'>—Tlamilauca, in tlaeualis mic, uan yeh in tiquitinih amo miqueh. </div>
<div class='m'>
<span class="verse" id="MT9_38">38&#160;</span>Ica non, ixcontlatlautican niTeco nicancah tlaeual, maquinualtitlani tiquitinih itich nicancah itiquitzin.  </div>
<div class='psalmlabel' id='MT10_0'> 10</div>
<div class='s'>Jesús quinpihpina mahtlactlamome iteotlatitlancauan </div>
<div class='r'>(Mr. 3:13-19; Lc. 6:12-16) </div>
<div class='p'>
<span class="verse" id="MT10_1">1&#160;</span>Jesús oquinnotz in mahtlactlamome itlasalohcauan, uan oquinmactih chicaualistli tlen ica maquinquihquixtican in amocuali ehecameh, uan ica macpahtican nochi tlensa cocolistli uan nochi tlensa toneualistli. </div>
<div class='p'>
<span class="verse" id="MT10_2">2&#160;</span>Yeh ninqueh nintoocaauan in mahtlactlamome teotlatitlanten: achtoh, Simón, naquin noiuqui oquiluayah Pedro, uan Andrés nicniu in Simón; Jacobo uan nicniu Juan, iconeuan in Zebedeo; </div>
<div class='m'>
<span class="verse" id="MT10_3">3&#160;</span>Felipe uan Bartolomé; Tomás uan Mateo in tiquiuahcatominnichicouani; Jacobo niconeu Alfeo uan [Lebeo naquin noiuqui itoocaa] Tadeo; </div>
<div class='m'>
<span class="verse" id="MT10_4">4&#160;</span>Simón naquin poui iuan in cananeos, uan Judas Iscariote naquin satepan octemactih Jesús. </div>
<div class='s'>Jesús quintitlani nitlasalohcauan </div>
<div class='r'>(Mr. 6:7-13; Lc. 9:1-6) </div>
<div class='p'>
<span class="verse" id="MT10_5">5&#160;</span>Jesús oquintitlan ninqueh mahtlactlamome itlasalohcauan uan oquinnahnauatih ihquin: </div>
<div class='p'>—Amo xonyacan itich in tlalmeh campa ic chanchiuah in tlen amo judíos, uan amo xoncalaquican itich nimaltipeuan in Samaritanos. </div>
<div class='m'>
<span class="verse" id="MT10_6">6&#160;</span>Yehyeh achtoh xonyacan innauac in tocniuan tlen pouih Israel, naquin queh ichcameh poliutoqueh. </div>
<div class='m'>
<span class="verse" id="MT10_7">7&#160;</span>Campa ic namonyasqueh, ixcontematiltihtacan nitiquiuahcayo Dios ya ehcotoc. </div>
<div class='m'>
<span class="verse" id="MT10_8">8&#160;</span>Ixquimonpahtican in cocoxqueh, ixquimonpahtican tlen pahpalantoqueh, ixquimonyancuicayolitican in miquemeh, ixquimonquihquixtican in amocuali ehecameh. Tlen onanconsilihqueh queh se tetlaocolil, ohcon noiuqui ixcontemactican queh se tetlaocolil. </div>
<div class='p'>
<span class="verse" id="MT10_9">9&#160;</span>’Amo ixconuicacan oro, dion plata, dion cobre, </div>
<div class='m'>
<span class="verse" id="MT10_10">10&#160;</span>dion ixconmouiquilican ihtacatl itich in ohtli, dion ome pantli namotilmah, dion ocse pantli namoticacuan, dion topil. Ixconmatican, in tiquitini icnamiqui icmactisqueh tlen quicuas. </div>
<div class='p'>
<span class="verse" id="MT10_11">11&#160;</span>’Ihcuac namonahsisqueh itich se altipetl noso campa caliyoh, ixcontemocan acah naquin icnamiqui ichan namonmotepaluisqueh, uan ompa xonmotepaluihtocan hasta ihcuac ahsis in tonal namonquisasqueh itich non altipetl. </div>
<div class='m'>
<span class="verse" id="MT10_12">12&#160;</span>Ihcuac namoncalaquisqueh itich non calihtic, ixquimonihtlaniican tlateochiualistli. </div>
<div class='m'>
<span class="verse" id="MT10_13">13&#160;</span>Uan tla non calihtictli icnamiqui non tlateochiualistli, in tlateochiualistli tlen nanconuicah ahsis intich; uan tla non calihtictli amo icnamiqui, in tlateochiualistli tlen nanconuicah mocuipas namouantzin. </div>
<div class='m'>
<span class="verse" id="MT10_14">14&#160;</span>Uan tla acah amo namechonsilia uan amo iccaqui namotlahtol, xonquisacan itich non cali noso itich non altipetl uan xonmoxotiutipeuacan. </div>
<div class='m'>
<span class="verse" id="MT10_15">15&#160;</span>Tlamilauca innamechoniluia, itich necah tlatzacuiltiltonal, in altipemeh Sodoma uan Gomorra ocachi amo ueyi isqui nintlatzacuiltil uan amo in altipetl campa amo namechonsiliah. </div>
<div class='s'>Tlensaso quinchiuilisqueh ipampa Jesús </div>
<div class='p'>
<span class="verse" id="MT10_16">16&#160;</span>’Ixconitacan, neh innamechontitlani quemeh ichcameh intzalan itzcuincoyomeh. Ica non yec xontlachixtocan ohcon quemeh in couameh, pero xonican quemeh in palomas tlen amitlah ictechiuiliah. </div>
<div class='m'>
<span class="verse" id="MT10_17">17&#160;</span>Xonninimican ica tlamaluil innauac in tocniuan, ixconmatican yehuan namechontemactisqueh inmac in tiquiuahqueh, uan itich ninteotlanauatilcaluan namechontacapitzosqueh. </div>
<div class='m'>
<span class="verse" id="MT10_18">18&#160;</span>Uan nic namontlaniltocah nonauac namechonuicasqueh hasta innauac in gobernadores uan in cuahcual tiquiuahqueh. Ohcon uilis nannechontematiltisqueh innauac yehuan uan innauac naquin amo judíos. </div>
<div class='m'>
<span class="verse" id="MT10_19">19&#160;</span>Pero ihcuac namechontemactisqueh, amo xonmotiquipachocan quenih noso tlenoh nanconihtosqueh, ixconmatican ihcuacon Dios namechonmactis tlen nanconihtosqueh, </div>
<div class='m'>
<span class="verse" id="MT10_20">20&#160;</span>uan amo yen namehuantzitzin naquin namontlahtosqueh, tlamo yeh niEspíritu namoTahtzin naquin tlahtos namotichtzin. </div>
<div class='p'>
<span class="verse" id="MT10_21">21&#160;</span>’In teicniu ictemactis itich in miquilistli nicniu, in tetatah ictemactis niconeu, uan in teconeuan quimixnamiquisqueh nintahuan, uan quintemactisqueh maquinmictican. </div>
<div class='m'>
<span class="verse" id="MT10_22">22&#160;</span>Nochtin namechoncocolisqueh nic nanconniltocah notoocaa. Pero naquin icxicos ahsis itich niyacatlamiyan nochi, isqui tlamaquixtil. </div>
<div class='m'>
<span class="verse" id="MT10_23">23&#160;</span>Ihcuac icniquisqueh tlensaso namechonchiuilisqueh itich se altipetl, xonyacan itich ocse; tlamilauca innamechoniluia, ayamo nanquimontlamininimilisqueh in altipemeh tlen pouih Israel, ihcuac niConeu in Tlacatl uitz. </div>
<div class='p'>
<span class="verse" id="MT10_24">24&#160;</span>’In tlasalouani amo ocachi ueyi uan amo nitlamachtihcau, uan in tlaqueual amo ocachi ueyi uan amo niteco. </div>
<div class='m'>
<span class="verse" id="MT10_25">25&#160;</span>Mapaqui in tlasalouani tla ahsi quemeh nitemachtihcau, uan in tetlaqueual quemeh niteco. Tla nitlayacancau in calihtictli oquiluihqueh Beelzebú,<a href='#FN12' epub:type='noteref' class='noteref'>*</a> ¿tlenoh amo quimihiluisqueh nocsiqui nichanehcauan? </div>
<div class='s'>Aquih moniqui inauac setlamouilis </div>
<div class='r'>(Lc. 12:2-9) </div>
<div class='p'>
<span class="verse" id="MT10_26">26&#160;</span>’Ica non, amo ixquimonmouilican nonqueh tlacameh. Pues ixconmatican, amo isqui itlah tlatiutos tlen amo monextis, uan amo isqui itlah ichtacayan tlen amo momatis. </div>
<div class='m'>
<span class="verse" id="MT10_27">27&#160;</span>Tlen neh innamechoniluia campa tlayouayan, ixconihtocan itich in tlanestli; uan tlen ichtacatzin onnamechonmatiltih, chicauac ixcontematiltican ipan namocaluan. </div>
<div class='m'>
<span class="verse" id="MT10_28">28&#160;</span>Amo ixquimonmouilican naquin uilis icmictisqueh namotlalnacayo, yehuan masqui uilis icmictisqueh namotlalnacayo, namoalma amo. Yehyeh xontlamouilican inauac naquin uilis ictlacauilos namoalma uan namotlalnacayo itich in tlicotlatzacuiltilis. </div>
<div class='p'>
<span class="verse" id="MT10_29">29&#160;</span>’¿Xamo ome pajaritos quinnamacah san ica se tomintzin? Masqui ohcon, dion semeh yehuan uitzi tla Dios amo itlaniquilitzin. </div>
<div class='m'>
<span class="verse" id="MT10_30">30&#160;</span>Uan ixconmatican namehuantzitzin, Yehuatzin hasta nochi namotzon icmati quesquinten. </div>
<div class='m'>
<span class="verse" id="MT10_31">31&#160;</span>Ica non, amo xonmomohtican, ixconmatican namehuantzitzin ocachi nanconpiah namopatiu uan amo miqueh pajaritos. </div>
<div class='s'>Naquin teixpan ictematiltia quixmati Cristo </div>
<div class='r'>(Lc. 12:8-9) </div>
<div class='p'>
<span class="verse" id="MT10_32">32&#160;</span>’Nochi naquin teixpan ictematiltia nechixmati, noiuqui neh iixpan noTahtzin naquin metzticah iluicac inteixmatiltis inquixmati. </div>
<div class='m'>
<span class="verse" id="MT10_33">33&#160;</span>Uan naquin imixpan in tocniuan quihtoua amo nechixmati, neh noiuqui amo inquixmatis iixpan noTahtzin naquin metzticah iluicac. </div>
<div class='s'>In tocniuan mixnamictlalisqueh ipampa Cristo </div>
<div class='r'>(Lc. 12:51-53, 14:26-27) </div>
<div class='p'>
<span class="verse" id="MT10_34">34&#160;</span>’Amo ixconyoluican neh onualah oncualicac seuilistli itich in tlalticpactli. Amo oncualicac seuilistli, tla yeh ixnamictli. </div>
<div class='m'>
<span class="verse" id="MT10_35">35&#160;</span>Pues onquimixnamictlalico in tlacatl inauac nipapan, in teichpocau inauac nimaman, uan in tesiuamon inauac nimonan. </div>
<div class='m'>
<span class="verse" id="MT10_36">36&#160;</span>Uan ohcon, naquin mocuipasqueh itecocolihcauan in tlacatl isqueh yeh nichanehcauan. </div>
<div class='p'>
<span class="verse" id="MT10_37">37&#160;</span>’Naquin ictlasohtla ocachi nipapan noso nimaman uan amo neh, amo icnamiqui isqui notlasalohcau. Naquin ocachi ictlasohtla itelpocau noso ichpocau uan amo neh, amo icnamiqui isqui notlasalohcau. </div>
<div class='m'>
<span class="verse" id="MT10_38">38&#160;</span>Uan naquin amo cana in cruz den tlahyouilis uan uitz nouan, amo icnamiqui isqui notlasalohcau. </div>
<div class='m'>
<span class="verse" id="MT10_39">39&#160;</span>Naquin ictlaocolita niyolilis, icpolos, pero nochi naquin icpoloua niyolilis nopampa, cahsis yolilistli. </div>
<div class='s'>Naquin namechonsilia, yeh neh nechsilia </div>
<div class='r'>(Mr. 9:41) </div>
<div class='p'>
<span class="verse" id="MT10_40">40&#160;</span>’Naquin namechonsilia namehuantzitzin, yen nehua nechsilia, uan naquin nehua nechsilia, icsilia Yehuatzin naquin onechoualtitlan. </div>
<div class='m'>
<span class="verse" id="MT10_41">41&#160;</span>Naquin icsilia se teotlanauatani nic teotlanauatani uan ictematiltia tlahtol de Dios, non tocniu icsilis tlaxtlauil quemeh tlen quinmactiah in teotlanauatanih; uan naquin icsilia se naquin icchiua tlen yec, nic non tocniu icchiua tlen yec, icsilis tlaxtlauil quemeh tlen quinmactiah naquin icchiuah tlen yec. </div>
<div class='m'>
<span class="verse" id="MT10_42">42&#160;</span>Uan nochi naquin icmactis mas san se xaloh ica sisicatl semeh ninqueh tlen ocachi moluehtzitzin nic icmati yeh notlasalohcau, tlamilauca innamechoniluia, amo icpolos nitlaxtlauil.  </div>
<div class='psalmlabel' id='MT11_0'> 11</div>
<div class='s'>Nitlatitlancauan in Juan Tlacuatecaani </div>
<div class='r'>(Lc. 7:18-35) </div>
<div class='p'>
<span class="verse" id="MT11_1">1&#160;</span>Ihcuac Jesús oquintlaminahnauatih nimahtlactlamome itlasalohcauan, oyah otlamachtito uan otlanonotzato itich in altipemeh de yehuan in judíos. </div>
<div class='p'>
<span class="verse" id="MT11_2">2&#160;</span>Juan otzacutoya, uan ihcuac oquimat tlen occhiuaya in Cristo Temaquixtani, oquintitlan ome itlasalohcauan </div>
<div class='m'>
<span class="verse" id="MT11_3">3&#160;</span>mactlahtlanitin: </div>
<div class='p'>—¿Max yen touatzin naquin in Teotlahtolamatl techmatiltia icpia tlen uitz, noso oc itchiasqueh ocse? </div>
<div class='p'>
<span class="verse" id="MT11_4">4&#160;</span>Jesús oquinnanquilih: </div>
<div class='p'>—Xonyacan, uan ixconmatiltitin Juan nochi tlen nanconcaquih uan nanconitah: </div>
<div class='m'>
<span class="verse" id="MT11_5">5&#160;</span>In tlen amo otlachiayah, tlachiah, in uilanten ya nihnimih, tlen opahpalantoyah ya chipauaqueh itich nincocolis, in tlen amo ouiliah tlacaquih, tlacaquih, in miquemeh yancuicayolih, uan naquin amitlah icpiah quinmatiltiah in tlahtol tlen cualica temaquixtilistli. </div>
<div class='m'>
<span class="verse" id="MT11_6">6&#160;</span>Uan tlateochiualpaquini naquin amo icpoloua niyolchicaualis nonauac, ica tlen inchiua. </div>
<div class='p'>
<span class="verse" id="MT11_7">7&#160;</span>Ihcuac nitlasalohcauan in Juan oyahqueh, Jesús opeu quinnonotza de Juan naquin ompa ocatcah, oquimiluih: </div>
<div class='p'>—¿Tlenoh onanconitatoh campa tlauaquilistlah? ¿Quenat se tlacatl naquin nitlayoluilis omouiuicaya quemeh se acatl ica in ehecatl? </div>
<div class='m'>
<span class="verse" id="MT11_8">8&#160;</span>Noso ¿tlenoh onanconitatoh? ¿Quenat se tlacatl tlaquentoc ica cuahcual tilmahtli? Yec nanconmatih, naquin cuahcual motlaquentiah, yehuan chanchiuah inchan in cuahcual tiquiuahqueh. </div>
<div class='m'>
<span class="verse" id="MT11_9">9&#160;</span>¿Noso tlenoh onanconitatoh? ¿Max se teotlanauatani? Yeh quemah, uan neh innamechoniluia, Juan ocachi ueyi ipanti uan amo se teotlanauatani. </div>
<div class='m'>
<span class="verse" id="MT11_10">10&#160;</span>In Juan yehua de naquin tlahtoua in Teotlahtolamatl campa ihcuiliutoc: </div>
<div class='q'>Ixquita, intitlanis notlatitlancau, matlayacanto, </div>
<div class='q'>macyectlali moohui.<a href='#FN13' epub:type='noteref' class='noteref'>*</a> </div>
<div class='m'>
<span class="verse" id="MT11_11">11&#160;</span>Tlamilauca innamechoniluia, itich nochi tlen yotlalticpacnesqueh, amo moquitzteutoc se ocachi ueyi uan amo in Juan Tlacuatecaani. Masqui ohcon, ixconmatican, naquin ocachi tzohtzocotzin de naquin yocsilihqueh nitiquiuahcayo Dios intich, yeh ocachi ueyi ipanti uan amo in Juan. </div>
<div class='p'>
<span class="verse" id="MT11_12">12&#160;</span>’Itich in tonal ihcuac in Juan Tlacuatecaani oualah uan hasta axan, nitiquiuahcayo Dios ualnihnintiu ica chicaualis, uan naquin mochicauah, icmoaxcatiah. </div>
<div class='m'>
<span class="verse" id="MT11_13">13&#160;</span>Nochtin in teotlanauatanih uan in tlanauatil ocualtematiltihtayah hasta ihcuac oehcoc in Juan, nic ualmouicas in Cristo. </div>
<div class='m'>
<span class="verse" id="MT11_14">14&#160;</span>Uan ixconniltocacan noso amo, in Juan yeh yen teotlanauatani Elías naquin in Teotlahtolamatl techmatiltia icpia tlen uitz achtoh uan amo yeh. </div>
<div class='m'>
<span class="verse" id="MT11_15">15&#160;</span>Naquin icpia inacas tlen ica tlacaquis, matlacaqui. </div>
<div class='p'>
<span class="verse" id="MT11_16">16&#160;</span>’¿Tlenoh ica uilis inquinnihniuiltis in tocniuan tlen chanchiuah itich ninqueh tonalmeh? Quinniuiliah in coconeh tlen mauiltihtoqueh itich in tianquis, tlen quintzahtziliah nimauilicniuan, </div>
<div class='m'>
<span class="verse" id="MT11_17">17&#160;</span>quimiluiah: “Otnamechtlatzotzonilihqueh, uan yeh namehuan amo onanmihtotihqueh; otnamechtlaocolcuicatihqueh, uan yeh amo onantlaocoxqueh.” </div>
<div class='m'>
<span class="verse" id="MT11_18">18&#160;</span>Pues oualah Juan, naquin oquihyouaya tlacual uan tlen conis, uan onancontohqueh: “Icpia amocuali ehecatl.” </div>
<div class='m'>
<span class="verse" id="MT11_19">19&#160;</span>Satepan oualah niConeu in Tlacatl, yeh tlacua cuali, uan tlaoni, uan nancontouah: “Ixconitacan, nin tlacatl xihxicuintli uan coni vino, moyecuica iuan tiquiuahcatominnichicouanih uan iuan tlahtlacouanih.” Tlen quemah, yec ixconmatican, nicualitlayoluilis Dios monextia itich ninchiualis niconeuan. </div>
<div class='s'>Tlasohtzitzinten in altipemeh tlen amo moyolcuipah </div>
<div class='r'>(Lc. 10:13-15) </div>
<div class='p'>
<span class="verse" id="MT11_20">20&#160;</span>Satepan ihcuacon, Jesús opeu quinchicaucanotza in altipemeh campa oquinchiu miqueh iluicacchiualisten, oquinchicaucanotz nic amo omoyolcuipqueh, oquihtoh: </div>
<div class='p'>
<span class="verse" id="MT11_21">21&#160;</span>—¡Ay ittlasohtzintli teh, altipetl Corazín! ¡Ay ittlasohtzintli teh, altipetl Betsaida! Pues tla itich Tiro uan Sidón omochiuanih in iluicacchiualisten tlen omochiuqueh namotich, ya tlen tonal yomoyolcuipanih, uan ohcon yomotlaocoltlaquentanih, uan yomotlalanih ipan nixtli. </div>
<div class='m'>
<span class="verse" id="MT11_22">22&#160;</span>Ica non tlamilauca innamechiluia, ihcuac ehcos in tlatzacuiltiltonal, Tiro uan Sidón ocachi amo ueyi isqui nintlatzacuiltilis uan amo namehuan. </div>
<div class='m'>
<span class="verse" id="MT11_23">23&#160;</span>Uan teh, Capernaúm, ¿ityoluia mitzuehcapantlalisqueh hasta iluicac? Yeh mitzpantlatiuisqueh hasta campa cateh in miquemeh. Pues tla queh itich Sodoma omochiuanih in iluicacchiualisten tlen motich omochiuqueh, hasta axan oc oisquia. </div>
<div class='m'>
<span class="verse" id="MT11_24">24&#160;</span>Ica non tlamilauca inmitziluia, ihcuac ehcos in tlatzacuiltiltonal, Sodoma ocachi amo ueyi isqui nitlatzacuiltilis uan amo teh. </div>
<div class='s'>Xouiquih nonauac uan xonmoseuican </div>
<div class='r'>(Lc. 10:21-22) </div>
<div class='p'>
<span class="verse" id="MT11_25">25&#160;</span>Ic ihcuacon Jesús oquihtoh: </div>
<div class='p'>—Inmitzmotlacachiuilia, Tehuatzin noTahtzin, Teteco itich in iluicac uan itich in tlalticpactli, inmitzmotlacachiuilia nic nin tlaixmatilistli otquimontlaatilih tlen cuahcual tlaixmatqueh uan naquin icpiah cuahcual ahsicamatilis, uan axan yotquimonnextilih naquin queh coconeh. </div>
<div class='m'>
<span class="verse" id="MT11_26">26&#160;</span>Quemah, ohcon otcomochiuilihtzinoh noTahtzin, nic ohcon omitzmopactilihtzinoh. </div>
<div class='p'>
<span class="verse" id="MT11_27">27&#160;</span>’Nochi nomac onechonmactih noTahtzin. Uan amacah nechixmati aquih neh, in teConeu, tlamo sayeh noTahtzin, uan amacah quixmati noTahtzin, tlamo sayeh neh, in Teconeu, uan naquin neh inniquis inquixmatiltis. </div>
<div class='m'>
<span class="verse" id="MT11_28">28&#160;</span>Xouiquih nonauac, nochtin naquin namonsiyautoqueh uan namontlamemehtoqueh, uan neh innamechonmactis seuilistli. </div>
<div class='m'>
<span class="verse" id="MT11_29">29&#160;</span>Ixconuicacan noyugo namotichtzin, uan ixnechontlasaluilican quen neh intepacahyouani uan noyolo amo moueyimati; uan ohcon nanconahsisqueh seuilistli itich namoalma. </div>
<div class='m'>
<span class="verse" id="MT11_30">30&#160;</span>Pues noyugo amo itic, uan amo itic in tlamemel tlen innamechonmactia.  </div>
<div class='psalmlabel' id='MT12_0'> 12</div>
<div class='s'>Nitlasalohcauan Jesús iccuacohcopinah trigo itich moseuilistonal </div>
<div class='r'>(Mr. 2:23-28; Lc. 6:1-5) </div>
<div class='p'>
<span class="verse" id="MT12_1">1&#160;</span>Ic itich nonqueh tonalmeh, itich se moseuilistonal, Jesús opanotoya campa trigohtlamilolah, uan nitlasalohcauan opeuqueh mayanah, uan opeu iccuacohcopinah in trigo uan occuayah. </div>
<div class='m'>
<span class="verse" id="MT12_2">2&#160;</span>In fariseos oquitaqueh uan oquiluihqueh Jesús: </div>
<div class='p'>—Ixconita, motlasalohcauan icchiutoqueh tiquitl tlen amo ictecauilia nitlanauatil Moisés masecchiua itich moseuilistonal. </div>
<div class='p'>
<span class="verse" id="MT12_3">3&#160;</span>Uan yeh oquimiluih: </div>
<div class='p'>—¿Amo nanconamapoutoqueh tlen oquichiu David, ihcuac yeh uan naquin iuan oyayah omayanqueh? </div>
<div class='m'>
<span class="verse" id="MT12_4">4&#160;</span>David ocalac itich niteopan Dios uan oquicuah in pan tlatemactil, tlen in tlanauatil amo occauilaya quicuas dion yeh uan dion naquin iuan oyayah, tlamo sayeh in teopixqueh. </div>
<div class='m'>
<span class="verse" id="MT12_5">5&#160;</span>¿Noso max amo nanconamapoutoqueh itich in tlanauatil, quen in teopixqueh ica nintiquiu itich in teopantli amo ictlepanitah in moseuilistonal, uan yeh non amo poui queh intlahtlacol? </div>
<div class='m'>
<span class="verse" id="MT12_6">6&#160;</span>Uan tlamilauca innamechoniluia, nican catqui se naquin ocachi ueyi ipanti uan amo in teopantli. </div>
<div class='m'>
<span class="verse" id="MT12_7">7&#160;</span>Uan tla oxconahsicamatinih tlenoh ictosniqui: “Inniqui teicnoitalis uan amo itlah tlatemactil”, amo onanquimontlahtlacoltisquiah naquin amitlah intlahtlacol. </div>
<div class='m'>
<span class="verse" id="MT12_8">8&#160;</span>Ixconmatican, niConeu in Tlacatl yeh iteco in moseuilistonal, uan yeh uilis quihtos tlenoh uilis secchiuas itich. </div>
<div class='s'>Jesús icpahtia se tlacatl matocotztic </div>
<div class='r'>(Mr. 3:1-6; Lc. 6:6-11) </div>
<div class='p'>
<span class="verse" id="MT12_9">9&#160;</span>Ihcuac Jesús yoyah, ocalac itich se teotlanauatilcali de yehuan in judíos. </div>
<div class='m'>
<span class="verse" id="MT12_10">10&#160;</span>Ompa ocatca se tlacatl matocotztic; uan in fariseos nic ocniquiah cahsisqueh itlah tlen ica icteiluisqueh, octlahtlanihqueh: </div>
<div class='p'>—¿Max in tlanauatil tecauilia setlapahtis itich moseuilistonal? </div>
<div class='p'>
<span class="verse" id="MT12_11">11&#160;</span>Jesús oquinnanquilih: </div>
<div class='p'>—Tla acah namehuantzitzin nanconpiah se namochcatzin, uan uitzi itich se tlacoyoctli itich moseuilistonal, ¿quenat amo yaui uan icpanquixtitiu? </div>
<div class='m'>
<span class="verse" id="MT12_12">12&#160;</span>¿Pues queutoc amo ocachi mic ipatiu se tocniu uan amo se ichcatl? Ica non ixconmatican, quemah icnamiqui secchiuas tlen cuali itich moseuilistonal. </div>
<div class='p'>
<span class="verse" id="MT12_13">13&#160;</span>Ihcuacon oquiluih in tlacatl: </div>
<div class='p'>—Ixconmilaua moma. </div>
<div class='p'>Uan yeh ocmilau, uan nima omoyectlalih uan opahtic, uan omocau cuali quemeh nocse nima. </div>
<div class='m'>
<span class="verse" id="MT12_14">14&#160;</span>Ihcuacon oquisqueh in fariseos uan omonichicohqueh, opeu motlahtolmacah quenih icpohpolosqueh Jesús. </div>
<div class='s'>Nitlapihpinaltiquitcatzin Dios </div>
<div class='p'>
<span class="verse" id="MT12_15">15&#160;</span>Ihcuac Jesús oquimat non, oquis uan oyah, uan miqueh tocniuan oyahqueh iuan, uan yeh onquinpahtaya nochtin in cocoxqueh. </div>
<div class='m'>
<span class="verse" id="MT12_16">16&#160;</span>Uan cuali oquinnahnauataya amo mactenonotzacan. </div>
<div class='m'>
<span class="verse" id="MT12_17">17&#160;</span>Uan ohcon omochiu in tlahtol tlen yoquihtohca in teotlanauatani Isaías, ihcuac oquihtoh: </div>
<div class='q'>
<span class="verse" id="MT12_18">18&#160;</span>Ixconitacan, nicancah yeh notiquitcau naquin onpihpin, </div>
<div class='q'>naquin intlasohtla uan iuan inyolpaqui. </div>
<div class='q'>Intlalis noEspíritu itich yeh, </div>
<div class='q'>uan innauac in altipemeh amo judíos </div>
<div class='q'>quinmatiltis nic neh yontlayectlalico. </div>
<div class='q'>
<span class="verse" id="MT12_19">19&#160;</span>Amo teixnamiquis uan amo tetzatzahtzilihtos, </div>
<div class='q'>nitlahtol amo icchicauas itich in ohmeh. </div>
<div class='q'>
<span class="verse" id="MT12_20">20&#160;</span>In acatl tlen xamanqui amo icpostiquis, </div>
<div class='q'>dion icseuis in pabilo tlen sa tzocotzin popocatoc, </div>
<div class='q'>hasta namo icchiuas matlatlani in tlen yec. </div>
<div class='q'>
<span class="verse" id="MT12_21">21&#160;</span>Uan in tocniuan itich nochi in tlalmeh </div>
<div class='q'>ictlalisqueh ninyolchicaualis itich nitoocaatzin. </div>
<div class='s'>Nichicaualis Jesús ualeua itich Dios </div>
<div class='r'>(Mr. 3:20-30; Lc. 11:14-23, 12:10) </div>
<div class='p'>
<span class="verse" id="MT12_22">22&#160;</span>Satepan ocualicaqueh inauac Jesús se tlacatl popoyotl uan nontli tlen ocpiaya amocuali ehecatl, uan Jesús ocpahtih, uan youilic yotlachix uan yotlahtoh. </div>
<div class='m'>
<span class="verse" id="MT12_23">23&#160;</span>Nochtin in tocniuan ocmosintetzauihqueh, uan ocmotlahtlanayah: </div>
<div class='p'>—¿Xamo isqui yeh nin in Ualeuani de David naquin Dios cualtitlanis? </div>
<div class='p'>
<span class="verse" id="MT12_24">24&#160;</span>Pero ihcuac in fariseos occaqueh non, octouayah: </div>
<div class='p'>—Necah tlacatl quintequixtilia in amocuali ehecameh, yehyeh ica nichicaualis in Beelzebú, ninteyacancau in amocuali ehecameh.<a href='#FN14' epub:type='noteref' class='noteref'>*</a> </div>
<div class='p'>
<span class="verse" id="MT12_25">25&#160;</span>Jesús ocmatia tlen yehuan ocyoluayah, ica non oquimiluih: </div>
<div class='p'>—Nochi tiquiuahcayotl tlen moxixiloua uan sayehua mixnamictlalia, pohpoliui. Uan tla itich se altipetl noso itich se calihtictli moxixilouah uan san yehuan mixnamictlalihtoqueh, yacatlamisqueh. </div>
<div class='m'>
<span class="verse" id="MT12_26">26&#160;</span>Uan tla Satanás san yehua moquihquixtia, ictosniqui san yehua inohmah mixnamictlalihtoc; ¿tla ohcon, quenih uilis oc mochicautos nitiquiuahcayo? </div>
<div class='m'>
<span class="verse" id="MT12_27">27&#160;</span>Uan tla neh inquinquihquixtia in amocuali ehecameh ica nichicaualis in Beelzebú, tla ohcon, ¿namotlasalohcauan ica aquih ichicaualis quintequixtiliah? Yehuan namechitaltisqueh nic amo yec tlen nacyoluiah. </div>
<div class='m'>
<span class="verse" id="MT12_28">28&#160;</span>Pero tla neh ica niEspíritu Dios inquinquihquixtia amocuali ehecameh, tlamilauca nitiquiuahcayo Dios yoehcoc namonauac. </div>
<div class='p'>
<span class="verse" id="MT12_29">29&#160;</span>’Porque ¿quenih uilis acah calaquis itich nichan se tlacatl chicauac uan iccuilis tlen iaxca, tla amo achtoh quihilpia? Tla ohcon icchiua, quemah uilis ictlamicuilis tlen icpia ichan. </div>
<div class='p'>
<span class="verse" id="MT12_30">30&#160;</span>’Naquin amo nouan cah, notecocolihcau, uan naquin amo nouan tlaeua, tlaxixinia. </div>
<div class='p'>
<span class="verse" id="MT12_31">31&#160;</span>’Ica non innamechoniluia, nochi tlahtlacol uan nochi tlahtol tlen ica pitzotic icteneuah Dios, Dios uilis quintlapohpoluis in tlacameh; pero naquin pitzotic icteneua in Espíritu Santo, amo cahsis tetlapohpoluilis. </div>
<div class='m'>
<span class="verse" id="MT12_32">32&#160;</span>Nochi naquin quihtos itlah tlahtol tlen quixnamiqui niConeu in Tlacatl, Dios uilis ictlapohpoluis; pero naquin itlah quihtos tlen quixnamiquis in Espíritu Santo, amo cahsis tetlapohpoluilis, dion axan uan dion itich in tonalmeh tlen ualahtoqueh. </div>
<div class='s'>In pouitl mixmati ica nitlatiyo </div>
<div class='r'>(Lc. 6:43-45) </div>
<div class='p'>
<span class="verse" id="MT12_33">33&#160;</span>’Tla se pouitl cuali, noiuqui cuali nitlatiyo, uan tla se pouitl amo cuali, noiuqui nitlatiyo amo cuali. Ica in tlatiyotl sequixmati in pouitl. </div>
<div class='m'>
<span class="verse" id="MT12_34">34&#160;</span>¡Ipiluan couameh! ¿Tlenoh cuali tlahtol uilis quisas itich namocamac, ohcon quen amo namoncualimeh? Ixconmatican, yeh tlen ica tentoc seiyolo, nochi yeh non panquisa itich seicamac. </div>
<div class='m'>
<span class="verse" id="MT12_35">35&#160;</span>In tlacatl tlen yolchipauac, itich tlen mic cuali icpia itich niyolo, ompa icpanquixtia tlen cuali. Uan in tlacatl tlen amo yolchipauac, itich tlen mic amo cuali icpia itich niyolo, ompa icpanquixtia tlen amo cuali. </div>
<div class='m'>
<span class="verse" id="MT12_36">36&#160;</span>Tlen quemah neh innamechoniluia, nochi nincamaquihquisalis in tocniuan ictemacasqueh cuenta itich necah tonal ihcuac Yehuatzin quihtos tlenoh icnamiqui sehse. </div>
<div class='m'>
<span class="verse" id="MT12_37">37&#160;</span>Motlahtol yehua uilis mitzpaleuis, uan sannoiuqui motlahtol yehua uilis mitztlatzacuiltis. </div>
<div class='s'>Siquin ictlahtlanih se iluicacnescayotl </div>
<div class='r'>(Mr. 8:11-12; Lc. 11:29-32) </div>
<div class='p'>
<span class="verse" id="MT12_38">38&#160;</span>Ihcuacon siquin teotlamachtanih uan fariseos oquiluihqueh Jesús: </div>
<div class='p'>—Tlamachtani, itniquih itmitzonitasqueh ixconchiua se iluicacnescayotl tlen macnexti toualeua inauac Dios. </div>
<div class='p'>
<span class="verse" id="MT12_39">39&#160;</span>Jesús oquinnanquilih: </div>
<div class='p'>—In tocniuan tlen chanchiuah itich ninqueh tonalmeh, amo cualimeh, uan nintlaniltoquilis amo mocaua san iuan Dios. Masqui ictlahtlanih iluicacnescayotl, amo quitasqueh ocse tlamo sayeh in iluicacnescayotl tlen omochiu itich in teotlanauatani Jonás. </div>
<div class='m'>
<span class="verse" id="MT12_40">40&#160;</span>Pues ohcon quemeh in Jonás ocatca iihtic in ueyi pez yeyi tonal uan yeyi youal, ohcon isqui niConeu in Tlacatl iihtic in tlali, yeyi tonal uan yeyi youal. </div>
<div class='m'>
<span class="verse" id="MT12_41">41&#160;</span>Tlen ochanchiuayah itich in ueyi altipetl Nínive moquitzteuasqueh tlatzalan namehuantzitzin itich in tlatzacuiltiltonal uan namechontlahtlacoltisqueh. Pues yehuan quemah omoyolcuipqueh ihcuac in Jonás oquinnonotz, uan namehuantzitzin namonauac catqui se ocachi ueyi ipanti uan amo in Jonás. </div>
<div class='m'>
<span class="verse" id="MT12_42">42&#160;</span>In siuatl ueyitiquiuahqui den sur, yeh moquitzteuas tlatzalan namehuantzitzin itich in tlatzacuiltiltonal uan namechontlahtlacoltis. Pues yeh oualeu ic uehca tlali occaquico niyectlayoluilis in ueyitiquiuahqui Salomón, uan yeh namehuantzitzin namonauac catqui naquin ocachi ueyi ipanti uan amo in Salomón. </div>
<div class='s'>In amocuali ehecatl tlen ualmocuipa </div>
<div class='r'>(Lc. 11:24-26) </div>
<div class='p'>
<span class="verse" id="MT12_43">43&#160;</span>’Ihcuac se amocuali ehecatl quisa itich se tlacatl, ninintinimi campa tlauaqui, ictemohtinimi canih moseuis, uan amo cahsi. </div>
<div class='m'>
<span class="verse" id="MT12_44">44&#160;</span>Ihcuacon quihtoua: “Inmocuipas nochan campa onualquis.” Uan ihcuac ocsipa ahsi, cahsitiu tlaiyocayan, tlachipauyan uan tlacualtzincan. </div>
<div class='m'>
<span class="verse" id="MT12_45">45&#160;</span>Sanniman yaui, quinnotzatiu oc chicome amocuali ehecameh ocachi pitzotiqueh uan amo yeh, uan uitzeh itich in tlacatl uan ompa chanchiuaquiueh, uan non tlacatl mochiuaquiu ocachi tetlaocoltih nipanolis uan amo achtoh. Sannoiuqui ohcon namopan mochiuas, tocniuan tlen namonchanchiuah itich ninqueh tonalmeh, nic amo namoncualimeh. </div>
<div class='s'>Nimaman uan nicniuan Jesús </div>
<div class='r'>(Mr. 3:31-35; Lc. 8:19-21) </div>
<div class='p'>
<span class="verse" id="MT12_46">46&#160;</span>Ihcuac Jesús oc omononotztoya iuan in tocniuan, quiyauac oahsiqueh nimaman uan nicniuan uan ocniquiah icnohnotzasqueh. </div>
<div class='m'>
<span class="verse" id="MT12_47">47&#160;</span>Acah ocnauatih, oquiluih: </div>
<div class='p'>—Quiyauac catqui momamantzin uan mocniuantzitzin, uan icniquih mitzonnohnotzasqueh. </div>
<div class='p'>
<span class="verse" id="MT12_48">48&#160;</span>Jesús ocnanquilih naquin ohcon ocnauatito: </div>
<div class='p'>—Mannamechonilui aquih nomaman uan aquihqueh nocniuan. </div>
<div class='p'>
<span class="verse" id="MT12_49">49&#160;</span>Ihcuacon otlanextih ica nima campa cateh nitlasalohcauan, uan oquihtoh: </div>
<div class='p'>—Ixconitacan, yeh ninqueh naquin pouih nomaman uan nocniuan. </div>
<div class='m'>
<span class="verse" id="MT12_50">50&#160;</span>Pues nochi naquin icchiua nitlaniquilitzin noTahtzin naquin meuiltihticah iluicac, yehua nocniu, noueltiu uan nomaman.  </div>
<div class='psalmlabel' id='MT13_0'> 13</div>
<div class='s'>Tlanihniuiltil ica in tlatipeuani </div>
<div class='r'>(Mr. 4:1-9; Lc. 8:4-8) </div>
<div class='p'>
<span class="verse" id="MT13_1">1&#160;</span>Itich non tonal, Jesús oquis itich in calihtictli uan omotlalito itenco in mar. </div>
<div class='m'>
<span class="verse" id="MT13_2">2&#160;</span>Uan tlailiuis miqueh tocniuan omonichicohqueh inauac, ica non Jesús otlehcoc itich se barca uan omotlalih. Uan nochtin in tocniuan omocauqueh itenco in mar. </div>
<div class='m'>
<span class="verse" id="MT13_3">3&#160;</span>Uan Jesús oquinnonotz mic tlamachtilis ica tlanihniuiltil. Oquimiluih: </div>
<div class='p'>—Ixconcaquican, se tlacatl oyah otlatipeuato ica trigo. </div>
<div class='m'>
<span class="verse" id="MT13_4">4&#160;</span>Uan ihcuac otlatipeutoya, siqui ouitz itich in ohtli, uan in pájaros oualahqueh uan occuahqueh. </div>
<div class='m'>
<span class="verse" id="MT13_5">5&#160;</span>Ocsiqui ouitz itich in tisoual, campa amo ocatca mic tlali, uan ohcon niman opanquis nic in tlali amo tilauac. </div>
<div class='m'>
<span class="verse" id="MT13_6">6&#160;</span>Pero ihcuac otonauiloc ouac, nic amo omoniluayotih uehcatlan. </div>
<div class='m'>
<span class="verse" id="MT13_7">7&#160;</span>Ocsiqui semilla ouitz itzalan uitztli, uan in uitztli omoscaltih uan ocximictih. </div>
<div class='m'>
<span class="verse" id="MT13_8">8&#160;</span>Pero nocsiqui semilla ouitz itich cuali tlali uan omochiu. Siquin ica se semilla octemacac se ciento, ocsiqui yeyi poual, uan ocsiqui simpoual uan mahtlactli ica se semilla. </div>
<div class='m'>
<span class="verse" id="MT13_9">9&#160;</span>Naquin icpia inacas tlen ica tlacaquis, matlacaqui. </div>
<div class='s'>Tleca Jesús tlahtoua ica tlanihniuiltil </div>
<div class='r'>(Mr. 4:10-12; Lc. 8:9-10) </div>
<div class='p'>
<span class="verse" id="MT13_10">10&#160;</span>Nitlasalohcauan omotoquihqueh inauac uan octlahtlanihqueh: </div>
<div class='p'>—¿Tleca itquimonnohnotza ica tlanihniuiltil? </div>
<div class='p'>
<span class="verse" id="MT13_11">11&#160;</span>Yeh oquinnanquilih: </div>
<div class='p'>—Ixconmatican, namehuantzitzin namechoncauiliah ixconahsicamatican tlen otlatiutoya de quenih motlanauatilia Dios, uan yehuan amo. </div>
<div class='m'>
<span class="verse" id="MT13_12">12&#160;</span>Pues nochi naquin icpia, icmactisqueh ocachi uan icpias mic, pero naquin amo icpia, hasta tlen tzocotzin icpia, iccuilisqueh. </div>
<div class='m'>
<span class="verse" id="MT13_13">13&#160;</span>Ica non inquinnonotza ica tlanihniuiltil; uan ohcon, masqui yehuan tlachiah, amitlah quitah; uan masqui tlacaquih, amitlah iccaquih dion cahsicamatih. </div>
<div class='m'>
<span class="verse" id="MT13_14">14&#160;</span>Ohcon, intich mochiua tlen oquihtoh in teotlanauatani Isaías: </div>
<div class='q'>Masqui namontlacaquisqueh, amo nanconahsicamatisqueh, </div>
<div class='q'>uan masqui namontlachiasqueh, amo nanconmatisqueh tlenoh ictosniqui. </div>
<div class='q'>
<span class="verse" id="MT13_15">15&#160;</span>Pues ninqueh tocniuan yocchicauqueh ninyolo, </div>
<div class='q'>ica ninnacasuan acmo tlacaquih, </div>
<div class='q'>uan nimixtololouan yoquintzacuqueh; </div>
<div class='q'>ica non acmo tlachiah ica nimixtololouan, </div>
<div class='q'>uan acmo tlacaquih ica ninnacasuan, </div>
<div class='q'>uan acmo tlaahsicamatih ica ninyolo, </div>
<div class='q'>uan amo icniquih mocuipasqueh nonauac manquinpahti.<a href='#FN15' epub:type='noteref' class='noteref'>*</a> </div>
<div class='p'>
<span class="verse" id="MT13_16">16&#160;</span>’Pero namontlateochiualpaquinih namehuantzitzin, nic namoixtololouan tlachiah, uan namonacasuan tlacaquih. </div>
<div class='m'>
<span class="verse" id="MT13_17">17&#160;</span>Tlamilauca innamechoniluia, miqueh teotlanauatanih uan mic tocniu yolchipauac ocniquiah quitasqueh tlen nanconitah, uan yeh amo oquitaqueh, uan ocniquiah iccaquisqueh tlen nanconcaquih, uan yeh amo occaqueh. </div>
<div class='s'>Jesús quimahsicamatiltia in tlanihniuiltil ica in tlatipeuani </div>
<div class='r'>(Mr. 4:13-20; Lc. 8:11-15) </div>
<div class='p'>
<span class="verse" id="MT13_18">18&#160;</span>’Ixconcaquican, namehuantzitzin, tlen ictosniqui in tlanihniuiltil ica in tlatipeuani. </div>
<div class='m'>
<span class="verse" id="MT13_19">19&#160;</span>Ihcuac acah iccaqui in tlahtol de nitiquiuahcayo Dios uan amo cahsicamati, in amocuali uitz uan icquixtiliquiu in tlahtol tlen oyah tlatoctli itich niyolo. Non moniuilia iuan in semilla tlen ouitz itich in ohtli. </div>
<div class='m'>
<span class="verse" id="MT13_20">20&#160;</span>Uan in semilla tlen ouitz itich in tisoual, moniuilia iuan naquin iccaqui in tlahtol, uan icsilihtiuitzi ica mic paquilistli; </div>
<div class='m'>
<span class="verse" id="MT13_21">21&#160;</span>pero nic amo moniluayotia, amo uehcau yoltoc, pues ihcuac uitz in tlapanolistli noso ihcuac tlensa icchiuiliah ipampa nitlahtoltzin Dios, niman uitzi. </div>
<div class='m'>
<span class="verse" id="MT13_22">22&#160;</span>Uan in semilla tlen ouitz itzalan uitztli, moniuilia iuan naquin iccaqui in tlahtol, pero nic motiquipachoua ica tlensa mic itich nin tlalticpac, uan nic mixcahcayaua ica in tomin, nochi non amo iccaua mayoli in tlahtol, uan amo ictemaca tlatiyotl. </div>
<div class='m'>
<span class="verse" id="MT13_23">23&#160;</span>Pero in semilla tlen ouitz itich cuali tlali, moniuilia iuan naquin iccaqui uan cahsicamati in tlahtol uan ictemactia tlatiyotl, se ictemaca se ciento semilla, ocse ictemaca yeyi poual, uan ocse ictemaca simpoual uan mahtlactli ica se semilla. </div>
<div class='s'>Tlanihniuiltil ica nitlatlaquilo in trigo </div>
<div class='p'>
<span class="verse" id="MT13_24">24&#160;</span>Jesús oquinnonotz ocse tlanihniuiltil, oquimiluih: </div>
<div class='p'>—Quen motlanauatilia Dios moniuilia quemeh tlen opanoc iuan se tlacatl tlen otlatipeu ica cuali semilla itich nitlal; </div>
<div class='m'>
<span class="verse" id="MT13_25">25&#160;</span>uan ihcuac nochtin ocochtoyah, nitecocolihcau in teteco oualah uan octipeu nitlatlaquilo in trigo itzalan in trigo, uan oyah. </div>
<div class='m'>
<span class="verse" id="MT13_26">26&#160;</span>Ihcuac in trigo omoscaltih uan octemactih nitlatiyo, ihcuacon noiuqui youalmotac nitlatlaquilo in trigo. </div>
<div class='m'>
<span class="verse" id="MT13_27">27&#160;</span>Nitlaqueualuan in teteco oyahqueh oquiluitoh: “Toteco, ¿xamo otontlatipeu ica cuali semilla? ¿Tla ohcon, canih oualah nitlatlaquilo?” </div>
<div class='m'>
<span class="verse" id="MT13_28">28&#160;</span>Yeh oquinnanquilih: “Ohcon oquichiu notecocolihcau.” Nitlaqueualuan oquiluihqueh: “¿Itconniqui matiacan matuihuitlatin?” </div>
<div class='m'>
<span class="verse" id="MT13_29">29&#160;</span>Yeh oquimiluih: “Amo, pues tla nanconuihuitlah nitlatlaquilo, noiuqui uilis iuan nanconuihuitlasqueh in trigo. </div>
<div class='m'>
<span class="verse" id="MT13_30">30&#160;</span>Ixconcauacan sansican mayolican hasta maahsi in tlaeualistonal; uan ihcuac yoahsic non tonal, neh inquimiluis in tlaeuanih macnichicocan achtoh nitlatlaquilo in trigo, uan mactlaolochilpican macchialtican in tlitl, uan in trigo maqueuacan uan maccaltichocan campa incaltichoua nosemilla.” </div>
<div class='s'>Tlanihniuiltil ica niacho mostaza </div>
<div class='r'>(Mr. 4:30-32; Lc. 13:18-19) </div>
<div class='p'>
<span class="verse" id="MT13_31">31&#160;</span>Jesús oquinnonotz ocse tlanihniuiltil, oquimiluih: </div>
<div class='p'>—Nitiquiuahcayo Dios moniuilia quemeh tlen mochiua iuan niacho in mostaza, tlen se tlacatl oquian uan octoocato itich nitlal. </div>
<div class='m'>
<span class="verse" id="MT13_32">32&#160;</span>Non achotl, masqui yehua tlen ocachi tzohtzocotzin uan amo nochi nocsiqui semilla, ihcuac moscaltia yehua in quilitl tlen ocachi ueyiya uan amo nocsiquin, uan mochiuaquiu queh se pouitl, tlen hasta itich nitlamayo uili motlatipahsoltiah in pájaros. </div>
<div class='s'>Tlanihniuiltil ica in levadura </div>
<div class='r'>(Lc. 13:20-21) </div>
<div class='p'>
<span class="verse" id="MT13_33">33&#160;</span>Jesús oquinnonotz ocse tlanihniuiltil, oquimiluih: </div>
<div class='p'>—Nitiquiuahcayo Dios moniuilia quemeh tlen mochiua iuan in levadura tlen se siuatzintli cana uan icmaniloua itich simpoual uan ome kilo harina, uan in levadura ictlamisamaua nochi in tixtli. </div>
<div class='s'>Tleca Jesús tlamachtia ica tlanihniuiltil </div>
<div class='r'>(Mr. 4:33-34) </div>
<div class='p'>
<span class="verse" id="MT13_34">34&#160;</span>Nochi non, Jesús oquinnonotz ica tlanihniuiltil, uan nochipa occuia tlanihniuiltil ihcuac oquinmachtaya. </div>
<div class='m'>
<span class="verse" id="MT13_35">35&#160;</span>Uan ohcon omochiu tlen oquihtoh in teotlanauatani, ihcuac oquihtoh: </div>
<div class='q'>Intlahtos ica tlanihniuiltil; </div>
<div class='q'>intematiltis tlen otlatiutoya yauehcau itich nipeuyan in tlalticpactli. </div>
<div class='s'>Jesús quimiluia tlenoh ictosniqui in tlanihniuiltil ica nitlatlaquilo in trigo </div>
<div class='p'>
<span class="verse" id="MT13_36">36&#160;</span>Ihcuacon Jesús omonauatih iuan in tocniuan uan oyah calihtic. Nitlasalohcauan omotoquihqueh inauac uan oquiluihqueh: </div>
<div class='p'>—Ixtechonilui tlenoh ictosniqui in tlanihniuiltil ica nitlatlaquilo in trigo tlen oyol itzalan in tlamilol. </div>
<div class='p'>
<span class="verse" id="MT13_37">37&#160;</span>Yeh oquimiluih: </div>
<div class='p'>—In tlatipeuani ica in cuali semilla, yeh yeh niConeu in Tlacatl. </div>
<div class='m'>
<span class="verse" id="MT13_38">38&#160;</span>In tlali, icniuilia yen tlalticpac, in cuali semilla yeh naquin pouih campa motlanauatilia Dios, uan nitlatlaquilo in trigo yeh naquin pouih iuan in amocuali. </div>
<div class='m'>
<span class="verse" id="MT13_39">39&#160;</span>Nitecocolihcau in teteco tlen octipeu nitlatlaquilo in trigo, yeh yen amocuali. In tlaeualistli ictosniqui yeh niyacatlamiyan in tonalmeh, uan in tlaeuanih yeh yen iluicactlatitlanten. </div>
<div class='m'>
<span class="verse" id="MT13_40">40&#160;</span>Uan ohcon quemeh icuiuitlah nitlatlaquilo in trigo uan ictlatiah itich in tlitl, ohcon isqui itich niyacatlamiyan in tonalmeh. </div>
<div class='m'>
<span class="verse" id="MT13_41">41&#160;</span>NiConeu in Tlacatl quinualtitlanis niiluicactlatitlancauan maquimihcuaniquih tlatzalan de naquin yocsilihqueh nitiquiuahcayo Dios intich, nochi naquin quintlahtlacolchiualtiah ocsiquin, uan icchiuah tlen amo cuali. </div>
<div class='m'>
<span class="verse" id="MT13_42">42&#160;</span>Uan quintlatiuisqueh campa ticuintoc in tlitl, ompa chocasqueh uan motlanquilotzcuasqueh ica toneualis. </div>
<div class='m'>
<span class="verse" id="MT13_43">43&#160;</span>Ihcuacon naquin yolchipauaqueh, yehuan tlanextisqueh quemeh in tonaltzin ompa campa motlanauatilia ninTahtzin. Naquin icpia inacas tlen ica tlacaquis, matlacaqui. </div>
<div class='s'>Tlanihniuiltil ica in tomin tlen tlaltooctoc </div>
<div class='p'>
<span class="verse" id="MT13_44">44&#160;</span>’Nitiquiuahcayo Dios, sannoiuqui moniuilia iuan in tomin tlen tooctoc itich se tlali. Ihcuac se tlacatl cahsi, ocsipa ompa ictlaatia, uan ica mic paquilistli yaui icnamacatiu nochi tlen icpia uan icmocouia non tlali. </div>
<div class='s'>Tlanihniuiltil ica in perla tlen icpia mic ipatiu </div>
<div class='p'>
<span class="verse" id="MT13_45">45&#160;</span>’Noiuqui nitiquiuahcayo Dios ihcuac ehco inauac acah, moniuilia quemeh tlen panoua iuan se tlasimanqui tlen quintemohtinimi cualmeh perlas, </div>
<div class='m'>
<span class="verse" id="MT13_46">46&#160;</span>uan ihcuac cahsi se perla tlen mic ipatiu, yaui uan icnamaca nochi tlen iaxca uan icmocouia. </div>
<div class='s'>Tlanihniuiltil ica in red </div>
<div class='p'>
<span class="verse" id="MT13_47">47&#160;</span>’Sannoiuqui, nitiquiuahcayo Dios moniuilia quemeh tlen panoua iuan se red tlen ictlatiuiah itich in mar, uan non red quinnichicoua tlensa tlamantli peces. </div>
<div class='m'>
<span class="verse" id="MT13_48">48&#160;</span>Ihcuac yoten, icuicah itenco in mar, ompa motlaliah uan ictlapihpiniliah. In tlen cuali iccaltichouah itich chiquiuitl, uan tlen amo ictlatiuiah. </div>
<div class='m'>
<span class="verse" id="MT13_49">49&#160;</span>Ohcon isqui itich niyacatlamiyan in tonalmeh; uitzeh in iluicactlatitlanten, uan quimihcuanisqueh in tlen amo cualimeh tlacameh amo maican iuan naquin yolchipauaqueh, </div>
<div class='m'>
<span class="verse" id="MT13_50">50&#160;</span>uan quintlatiuisqueh campa ticuintoc in tlitl. Ompa chocasqueh uan motlanquilotzcuasqueh ica toneualis. </div>
<div class='s'>Tlamachtilis tlen yancuic uan tlen yauehcau </div>
<div class='p'>
<span class="verse" id="MT13_51">51&#160;</span>Jesús oquintlahtlanih: </div>
<div class='p'>—¿Yonanconahsicamatqueh nochi non? </div>
<div class='p'>Yehuan ocnanquilihqueh: </div>
<div class='p'>—Quemah [toTecotzin]. </div>
<div class='p'>
<span class="verse" id="MT13_52">52&#160;</span>Ihcuacon Jesús oquimiluih: </div>
<div class='p'>—Ihcuac se tlamachtani ica in tlen achtoh tlanauatil noiuqui yomomachtih itich nitiquiuahcayo Dios, moniuilia iuan se chanehqui tlen quicui nitesoro mayeh tlen yancuic uan mayeh tlen yauehcau. </div>
<div class='s'>Jesús tlamachtia Nazaret </div>
<div class='r'>(Mr. 6:1-6; Lc. 4:16-30) </div>
<div class='p'>
<span class="verse" id="MT13_53">53&#160;</span>Ihcuac Jesús oquintlaminonotz ica ninqueh tlanihniuiltilten, oquis de ompa </div>
<div class='m'>
<span class="verse" id="MT13_54">54&#160;</span>uan oyah itich nialtipeu. Ompa otlamachtaya itich in teotlanauatilcali tlen ompa ocatca, uan nochtin tlailiuis ocmotetzauayah uan oquihtouayah: </div>
<div class='p'>—¿Ohcon necah, canih isqui oquicuic nin tlaixmatilis? ¿Quenih uili quinchiua iluicacchiualisten? </div>
<div class='m'>
<span class="verse" id="MT13_55">55&#160;</span>¿Quenat amo yeh nin iconeu in carpintero? ¿Xamo yeh nin non nimaman itoocaa María, uan nicniuan intoocaa Jacobo, José, Simón uan Judas? </div>
<div class='m'>
<span class="verse" id="MT13_56">56&#160;</span>¿Uan xamo nochtin niueltiuan chanchiuah ic nican touan? ¿Tla ohcon, canih ocmonextilih nochi non? </div>
<div class='p'>
<span class="verse" id="MT13_57">57&#160;</span>Uan ohcon amo ocyequitayah. Uan Jesús oquimiluih: </div>
<div class='p'>—Masqui ic nouiyan icyequitah se teotlanauatani, itich nialtipeu uan itich nicalihtic, amo icyequitah. </div>
<div class='p'>
<span class="verse" id="MT13_58">58&#160;</span>Uan quen yehuan amo ocniltocayah, amo oquinchiu ompa miqueh iluicacchiualisten.  </div>
<div class='psalmlabel' id='MT14_0'> 14</div>
<div class='s'>Nimiquilis in Juan Tlacuatecaani </div>
<div class='r'>(Mr. 6:14-29; Lc. 9:7-9) </div>
<div class='p'>
<span class="verse" id="MT14_1">1&#160;</span>Ic itich nonqueh tonalmeh in gobernador Herodes oquicac tlen occhiuaya Jesús, </div>
<div class='m'>
<span class="verse" id="MT14_2">2&#160;</span>uan oquimiluih nitlaqueualuan: </div>
<div class='p'>—Necah yen Juan Tlacuatecaani, oyancuicayol itich miquilistli, uan ica non ohcon icpia chicaualistli tlen ica quinchiua iluicacchiualisten. </div>
<div class='p'>
<span class="verse" id="MT14_3">3&#160;</span>Herodes ohcon oquihtoh, nic nepa achtoh otlatitlan mactzitzquitin in Juan uan maquilpican ica cadenas uan mactzacuacan. Ohcon oquichiu nic ochanchiutoya iuan Herodías, nisiuau in Felipe, nicniu in Herodes, </div>
<div class='m'>
<span class="verse" id="MT14_4">4&#160;</span>uan Juan oquiluaya in Herodes: </div>
<div class='p'>—In tlanauatil amo mitzoncauilia tonchanchiutos iuan non siuatl. </div>
<div class='p'>
<span class="verse" id="MT14_5">5&#160;</span>Ica non Herodes ocniquia icmictis, pero amo ouilia nic oquimixmouilaya in tocniuan, nic yehuan oquitayah in Juan queh teotlanauatani. </div>
<div class='m'>
<span class="verse" id="MT14_6">6&#160;</span>Ic itich nonqueh tonalmeh oehcoc niiluitonal in Herodes, uan nichpocau in Herodías omihtotih imixpan in tlanotzalten, uan in Herodes ocuilitac tlailiuis. </div>
<div class='m'>
<span class="verse" id="MT14_7">7&#160;</span>Ica non yeh omotencau ica nitoocaa Dios icmactis nochi tlen yeh ictlahtlanilis. </div>
<div class='m'>
<span class="verse" id="MT14_8">8&#160;</span>Nimaman in ichpochtli octlahtolmacac, ica non yeh octlahtlan: </div>
<div class='p'>—Ixnechonmacti nican, itich se caxitl, nitzonticon in Juan Tlacuatecaani. </div>
<div class='p'>
<span class="verse" id="MT14_9">9&#160;</span>In ueyitiquiuahqui otlaocox; masqui ohcon, nic yeh yomotencauca ica nitoocaa Dios icmactis tlen in ichpocatl ictlahtlanilis, uan occactoyah tlen iuan otlacuahtoyah, otlatitlan macmactican. </div>
<div class='m'>
<span class="verse" id="MT14_10">10&#160;</span>Uan otlatitlan macquichcotonatin in Juan campa otzacutoya. </div>
<div class='m'>
<span class="verse" id="MT14_11">11&#160;</span>Uan ocualicaqueh nitzonticon in Juan itich se caxitl, uan ocmactihqueh in ichpocatl, uan yeh ocuiquilih nimaman. </div>
<div class='p'>
<span class="verse" id="MT14_12">12&#160;</span>Ihcuacon nitlasalohcauan Juan oyahqueh oqueuatoh nitlalnacayo uan occauatoh itich in ticochtli, uan oyahqueh oquiluitoh Jesús tlen omochiu. </div>
<div class='s'>Jesús quintlamaca macuil mil tlacameh </div>
<div class='r'>(Mr. 6:30-44; Lc. 9:10-17; Jn. 6:1-14) </div>
<div class='p'>
<span class="verse" id="MT14_13">13&#160;</span>Ihcuac Jesús oquimat non, omosicantlalih uan itich se barca oquis oyah ic campa amo caliyoh. Ihcuac in tocniuan ocmatqueh, ooneuqueh itich nimaltipeuan, oyahqueh imicxipan ocahsitoh. </div>
<div class='m'>
<span class="verse" id="MT14_14">14&#160;</span>Ihcuac Jesús oquicau in barca, oquimitac tlailiuis miqueh tocniuan, uan oquimicnoitac uan oquinpahtih nincocoxcauan. </div>
<div class='m'>
<span class="verse" id="MT14_15">15&#160;</span>Ihcuac yotiotlaquiyac, omotoquihqueh inauac Jesús nitlasalohcauan, uan oquiluihqueh: </div>
<div class='p'>—Itcateh campa amo caliyoh, uan yotiotlaquiyac. Sa ixquimonilui in tocniuan mayacan, macmocouitin itich in altipemeh tlenoh iccuasqueh. </div>
<div class='p'>
<span class="verse" id="MT14_16">16&#160;</span>Jesús oquinnanquilih: </div>
<div class='p'>—Amo icpia tleca yasqueh; ixquimontlamacacan namehuantzitzin. </div>
<div class='p'>
<span class="verse" id="MT14_17">17&#160;</span>Yehuan oquiluihqueh: </div>
<div class='p'>—Amo tlen itpiah nican, tlamo san macuil pan uan ome pescados. </div>
<div class='p'>
<span class="verse" id="MT14_18">18&#160;</span>Yeh oquimiluih: </div>
<div class='p'>—Ixnechimoualiquilican nican. </div>
<div class='p'>
<span class="verse" id="MT14_19">19&#160;</span>Ihcuacon oquintiquitih in tocniuan mamotlalican ipan in sacatl. Uan oquiman non macuil pan uan non ome pescados, oahcotlachix iluicac, octeochiu uan occocoton in pan uan oquinmactih nitlasalohcauan, uan yehuan oquinmactihqueh in tocniuan. </div>
<div class='m'>
<span class="verse" id="MT14_20">20&#160;</span>Uan nochtin otlacuahqueh uan oixuiqueh, uan ocnichicohqueh mahtlactlamome chiquiuitl tentoc ica pan tlacocotontli tlen oc omocau. </div>
<div class='m'>
<span class="verse" id="MT14_21">21&#160;</span>Naquin otlacuahqueh ocatcah quemeh macuil mil tlacameh. Uan amo tlapoualten in siuameh dion in coconeh. </div>
<div class='s'>Jesús nihnimi iixco in mar </div>
<div class='r'>(Mr. 6:45-52; Jn. 6:16-21) </div>
<div class='p'>
<span class="verse" id="MT14_22">22&#160;</span>Jesús sanniman oquintitlan nitlasalohcauan matlehcocan itich in barca, matlayacantocan mayacan itich nocse itlaten in mar, uan yeh oc omocau quinnauatia nonqueh miqueh tocniuan. </div>
<div class='m'>
<span class="verse" id="MT14_23">23&#160;</span>Ihcuac yoquintlaminauatih in tocniuan, otlehcoc itich in tipetl, ocmonochilito Dios ompa sican. Ihcuac yotlayouac, Jesús ocatca isel ompa itich in tipetl. </div>
<div class='m'>
<span class="verse" id="MT14_24">24&#160;</span>Uan in barca yoyaya itlahcoyan in mar, uan chicauac octacapitzouaya in atl, nic in ehecatl oquimixnamiquia. </div>
<div class='m'>
<span class="verse" id="MT14_25">25&#160;</span>Uan ihcuac yotlanesisquia, Jesús oquimahsito nihnintiu iixco in atl. </div>
<div class='m'>
<span class="verse" id="MT14_26">26&#160;</span>Ihcuac nitlasalohcauan oquitaqueh nihnintiu iixco in atl, tlailiuis omomohtihqueh. Oquihtohqueh: </div>
<div class='p'>—¡Necah iehecayo se miquetl! </div>
<div class='p'>Uan omohcapohtzahtziqueh. </div>
<div class='m'>
<span class="verse" id="MT14_27">27&#160;</span>Jesús sanniman oquinnotz, oquimiluih: </div>
<div class='p'>—¡Xonmoyolchicauacan, yeh nehua, amo xonmomohtican! </div>
<div class='p'>
<span class="verse" id="MT14_28">28&#160;</span>Pedro oquiluih: </div>
<div class='p'>—ToTecotzin, tla yen touatzin, tla ohcon xontlatiquiti neh mauili manioh monauactzinco, mannihnintiu iixco in atl. </div>
<div class='p'>
<span class="verse" id="MT14_29">29&#160;</span>Jesús oquiluih: </div>
<div class='p'>—Xouiqui. </div>
<div class='p'>Uan Pedro oquicau in barca uan opeu nihnimi iixco in atl, ocniquia cahsitiu Jesús. </div>
<div class='m'>
<span class="verse" id="MT14_30">30&#160;</span>Pero ihcuac oquitac in chicauac ehecatl, omomohtih. Uan opeu pancalaqui, uan chicauac opohtzahtzic. Oquihtoh: </div>
<div class='p'>—¡ToTecotzin, ixnechonmatlani! </div>
<div class='p'>
<span class="verse" id="MT14_31">31&#160;</span>Sanniman, Jesús ica nima octzitzquih uan oquiluih: </div>
<div class='p'>—¡Teh tlacatl, simi tzocotzin motlaniltoquilis! ¿Tleca ohcon otyolometic? </div>
<div class='p'>
<span class="verse" id="MT14_32">32&#160;</span>Ihcuac otlehcoqueh itich in barca, in ehecatl omonactih. </div>
<div class='m'>
<span class="verse" id="MT14_33">33&#160;</span>Uan naquin ocatcah itich in barca omotoquihqueh inauac Jesús uan octlacachiuqueh, oquihtohqueh: </div>
<div class='p'>—Tlamilauca, touatzin toniConetzin Dios. </div>
<div class='s'>Jesús quinpahtia miqueh cocoxqueh itich in altipetl Genesaret </div>
<div class='r'>(Mr. 6:53-56) </div>
<div class='p'>
<span class="verse" id="MT14_34">34&#160;</span>Ihcuac yoahsitoh itich nocse itlaten in mar, oahsitoh itich in tlalmeh campa itoocaayan Genesaret. </div>
<div class='m'>
<span class="verse" id="MT14_35">35&#160;</span>Ihcuac in tocniuan tlen ochanchiuayah itich nonqueh tlalmeh oquixmatqueh nic yen Jesús, ic nouiyan ic ompa octematiltihqueh, uan in tocniuan oquinualicaqueh nochtin in cocoxqueh inauac. </div>
<div class='m'>
<span class="verse" id="MT14_36">36&#160;</span>Uan octlatlautayah maquincaua ictzitzquisqueh masqui sayeh nitenco nitlaquen. Uan nochtin naquin octzitzquihqueh, opahtiqueh.  </div>
<div class='psalmlabel' id='MT15_0'> 15</div>
<div class='s'>Tlenoh tlen milauac icpitzoticchiua in tlacatl iixpan Dios </div>
<div class='r'>(Mr. 7:1-23) </div>
<div class='p'>
<span class="verse" id="MT15_1">1&#160;</span>Ihcuacon omotoquihqueh inauac Jesús siqui fariseos uan siqui teotlamachtanih tlen oualahqueh de Jerusalén, uan octlahtlanihqueh: </div>
<div class='p'>
<span class="verse" id="MT15_2">2&#160;</span>—¿Tleca motlasalohcauantzitzin amo ictlacamatih tlen otechcauilihteuqueh matchiuacan in toyauehcautahuan, pues amo momachipauah ihcuac tlacuah? </div>
<div class='p'>
<span class="verse" id="MT15_3">3&#160;</span>Jesús oquimiluih: </div>
<div class='p'>—Uan namehuantzitzin, ¿tleca ica nintlanextilil namoyauehcautahuan nanconixnamiquih nitlanauatiltzin Dios? </div>
<div class='m'>
<span class="verse" id="MT15_4">4&#160;</span>Porque Dios otlanauatih: “Ittlacachiuas mopapan uan momaman.”<a href='#FN16' epub:type='noteref' class='noteref'>*</a> Noiuqui oquihtoh: “Naquin pitzotic icteneua nipapan noso nimaman, uilica macmictican.”<a href='#FN17' epub:type='noteref' class='noteref'>†</a> </div>
<div class='m'>
<span class="verse" id="MT15_5">5&#160;</span>Uan yeh namehuantzitzin yehyeh octlamantli nancontenextiliah, nanconihtouah nochi tocniu uilis quiluis nipapan noso nimaman: “Amo uilis inmitzonmatlanis, nochi tlen onmitzonmactisquia yontemactih inauac Dios.” </div>
<div class='m'>
<span class="verse" id="MT15_6">6&#160;</span>Nancontouah tla acah ohcon yoquihtoh, icmoquixtilia icmatlanis nipapan uan nimaman. Ohcon nanconixpanauiah nitlanauatiltzin Dios, nic ocachi nancontlacamatih nintlanextilil namoyauehcautahuan. </div>
<div class='m'>
<span class="verse" id="MT15_7">7&#160;</span>¡Ometitoc namoxayac! Amo omopoloh in teotlanauatani Isaías ica namehuantzitzin, ihcuac oquihtoh: </div>
<div class='q'>
<span class="verse" id="MT15_8">8&#160;</span>Ninqueh tocniuan nechtlacachiuah san ica nintlahtol, </div>
<div class='q'>pero ninyolo uehca catqui, amo nouan. </div>
<div class='q'>
<span class="verse" id="MT15_9">9&#160;</span>Pues sannencah nechtlacachiuah, </div>
<div class='q'>ictemachtiah queh oisquia neh notlamachtilis, nintlanextilil in tlacameh.<a href='#FN18' epub:type='noteref' class='noteref'>‡</a> </div>
<div class='p'>
<span class="verse" id="MT15_10">10&#160;</span>Jesús oquinnotz in tocniuan mamotoquican inauac, uan oquimiluih: </div>
<div class='p'>—Ixconcaquican uan ixconahsicamatican: </div>
<div class='m'>
<span class="verse" id="MT15_11">11&#160;</span>Amo icpitzoticchiua in tlacatl iixpan Dios yeh tlen calaqui itich nicamac, tlamo yeh tlen quisa itich nicamac, yehua tlen icpitzoticchiua. </div>
<div class='p'>
<span class="verse" id="MT15_12">12&#160;</span>Satepan nitlasalohcauan Jesús omotoquihqueh inauac uan oquiluihqueh: </div>
<div class='p'>—¿Itconmati nic omohsiuqueh in fariseos, ihcuac occaqueh tlen otconihtoh? </div>
<div class='p'>
<span class="verse" id="MT15_13">13&#160;</span>Yeh oquinnanquilih: </div>
<div class='p'>—Nochi tlatoctli tlen noTahtzin naquin metzticah iluicac amo octoocac, icuiuitlasqueh ica nochi iniluayo. </div>
<div class='m'>
<span class="verse" id="MT15_14">14&#160;</span>Ixquimoncauacan, yehuan popoyomeh, quinyacanah popoyomeh. Uan tla in popoyotl icyacanas in popoyotl, non omen panpoliuitiueh canah. </div>
<div class='p'>
<span class="verse" id="MT15_15">15&#160;</span>Ihcuacon Pedro oquiluih Jesús: </div>
<div class='p'>—Ixtechonilui, ¿tlenoh ictosniqui in tlanihniuiltil? </div>
<div class='p'>
<span class="verse" id="MT15_16">16&#160;</span>Jesús oquihtoh: </div>
<div class='p'>—¿Tla ohcon dion namehuantzitzin ayamo nanconahsicamatih? </div>
<div class='m'>
<span class="verse" id="MT15_17">17&#160;</span>¿Max amo nanconahsicamatih nic nochi tlen calaqui itich nicamac in tlacatl yaui itich nipox, uan satepan yaui itich in letrina? </div>
<div class='m'>
<span class="verse" id="MT15_18">18&#160;</span>Pero tlen quisa itich nicamac in tlacatl, tlen ualeua itich niyolo, yeh non tlen icpitzoticchiua in tlacatl iixpan Dios. </div>
<div class='m'>
<span class="verse" id="MT15_19">19&#160;</span>Pues itich niyolo in tlacatl, ompa ualeua in amo cuali tlayoluilistli, in temictilis, mocalaquisqueh iuan naquin amo iuan namiqueh, pitzotic axtinimisqueh ica nitlalnacayo, ichticyotl, teistlacatlalis uan pitzotic teteneualis. </div>
<div class='m'>
<span class="verse" id="MT15_20">20&#160;</span>Yeh non tlen icpitzoticchiua in tlacatl; uan tla setlacua uan amo semomachipaua, non amo yehua tlen tepitzoticchiua iixpan Dios. </div>
<div class='s'>Se siuatl amo judía tlaniltoca inauac Jesús </div>
<div class='r'>(Mr. 7:24-30) </div>
<div class='p'>
<span class="verse" id="MT15_21">21&#160;</span>Jesús oyah de ompa uan oahsic itich in tlalmeh Tiro uan Sidón. </div>
<div class='m'>
<span class="verse" id="MT15_22">22&#160;</span>Uan se siuatzintli cananea tlen ochanchiuaya ompa itich nonqueh tlalmeh, oualah inauac Jesús cualtzahtzilihtiu: </div>
<div class='p'>—ToTecotzin, Ualeuani de David, ixnechonicnomati, nochpocau icpia se amocuali ehecatl, uan simi ictlapanoltihtoc. </div>
<div class='p'>
<span class="verse" id="MT15_23">23&#160;</span>Jesús amo ocnanquilih. Ihcuacon nitlasalohcauan omotoquihqueh inauac uan octlatlautihqueh, oquiluihqueh: </div>
<div class='p'>—Ixconnauati in siuatzintli mayaui, ixconita, ualpohtzahtzitiu tocuitlapan. </div>
<div class='p'>
<span class="verse" id="MT15_24">24&#160;</span>Jesús oquihtoh: </div>
<div class='p'>—Neh onechualtitlanqueh san inauac in tocniuan tlen pouih Israel naquin queh ichcameh poliutoqueh. </div>
<div class='p'>
<span class="verse" id="MT15_25">25&#160;</span>Pero in siuatzintli inauac omotoquih uan omotlancuaquitz, uan oquiluih: </div>
<div class='p'>—¡ToTecotzin, ixnechonmatlani! </div>
<div class='p'>
<span class="verse" id="MT15_26">26&#160;</span>Jesús ocnanquilih: </div>
<div class='p'>—Amo cuali sequincuilis nintlacual seiconeuan uan sequintlatiuilis in cuintzitzin. </div>
<div class='p'>
<span class="verse" id="MT15_27">27&#160;</span>In siuatzintli ocnanquilih: </div>
<div class='p'>—Yeh milauac, toTecotzin, masqui ohcon, neh inmati nic noiuqui in cuintzitzin itlampa mesa tlacuah ica nintlacacayax nintecouan. </div>
<div class='p'>
<span class="verse" id="MT15_28">28&#160;</span>Jesús oquiluih: </div>
<div class='p'>—¡Siuatzintli, ueyi motlaniltoquilis! Mamochiua ohcon quen itconniqui. </div>
<div class='p'>Uan sanniman ihcuacon nichpocau opahtic. </div>
<div class='s'>Jesús quinpahtia miqueh cocoxqueh </div>
<div class='p'>
<span class="verse" id="MT15_29">29&#160;</span>Jesús oquis itich nonqueh tlalmeh uan omocuip oyah itenco in mar Galilea; uan otlehcoc itich se tipetl uan omotlalih ompa. </div>
<div class='m'>
<span class="verse" id="MT15_30">30&#160;</span>Uan inauac omonichicohqueh miqueh tocniuan, yehuan oquinualiquilihqueh tlen amo uili nihnimih, tlen amo tlachiah, tlen amo uilih tlahtouah, tlen macocoxqueh, uan ocsiqui miqueh ica tlatlamantli cocolistli. Oquintoquihqueh icxitlan Jesús, uan yeh oquinpahtih. </div>
<div class='m'>
<span class="verse" id="MT15_31">31&#160;</span>Nochtin in tocniuan ocmotetzauayah ihcuac oquitayah in nonmeh tlahtoua, in tlen macocoxqueh yopahtiqueh, in tlen amo ouiliah nihnimih, nihnimih, uan naquin ocatcah popoyomeh ya tlachiah, uan ocuehcapantlalayah Yehuatzin Dios de Israel. </div>
<div class='s'>Jesús quintlamaca naui mil tlacameh </div>
<div class='r'>(Mr. 8:1-10) </div>
<div class='p'>
<span class="verse" id="MT15_32">32&#160;</span>Jesús oquinnotz nitlasalohcauan uan oquimiluih: </div>
<div class='p'>—Inquimicnomati ninqueh tocniuan, ya icpia yeyi tonal nouan cateh, uan amo icpiah tlenoh iccuasqueh. Uan amo inniqui inquimiluis mayacan uan yeh mayantoqueh, pues uilis uitzitiueh ica mayantli itich in ohtli. </div>
<div class='p'>
<span class="verse" id="MT15_33">33&#160;</span>Nitlasalohcauan oquiluihqueh: </div>
<div class='p'>—¿Canih itcuisqueh ohcon mic tlacual nican campa amo caliyoh, tlen ica ixuisqueh ninqueh tlailiuis miqueh tocniuan? </div>
<div class='p'>
<span class="verse" id="MT15_34">34&#160;</span>Jesús oquintlahtlanih: </div>
<div class='p'>—¿Quesqui pan nanconpiah? </div>
<div class='p'>Yehuan ocnanquilihqueh: </div>
<div class='p'>—Chicome, uan quesquitzitzin pescadohtzitzin. </div>
<div class='p'>
<span class="verse" id="MT15_35">35&#160;</span>Uan oquintiquitih nochtin in tocniuan mamotlahtlalican tlalpan. </div>
<div class='m'>
<span class="verse" id="MT15_36">36&#160;</span>Oquian in chicome pan uan in pescados uan omotlasohcamat inauactzinco Dios, occocoton uan oquinmactih nitlasalohcauan, uan yehuan oquinxihxiluihqueh nochtin in tocniuan. </div>
<div class='m'>
<span class="verse" id="MT15_37">37&#160;</span>Nochtin otlacuahqueh uan oixuiqueh, uan oc ocnichicohqueh chicome chiquiuitl otentoyah ica pan tlacocotontli tlen oc omocau. </div>
<div class='m'>
<span class="verse" id="MT15_38">38&#160;</span>Tlen otlacuahqueh ocatcah naui mil tlacameh, uan amo tlapoualten in siuameh dion in coconeh. </div>
<div class='m'>
<span class="verse" id="MT15_39">39&#160;</span>Satepan Jesús oquinnauatih in tocniuan, uan otlehcoc itich in barca uan oyah itich in tlalmeh Magdala.  </div>
<div class='psalmlabel' id='MT16_0'> 16</div>
<div class='s'>In fariseos uan saduceos ictlahtlanih se iluicacnescayotl </div>
<div class='r'>(Mr. 8:11-13; Lc. 12:54-56) </div>
<div class='p'>
<span class="verse" id="MT16_1">1&#160;</span>Oahsiqueh ompa siquin fariseos uan saduceos, tlen ocniquiah san ictlatlatasqueh Jesús, ica non octlahtlanilihqueh macchiua imixpan se nescayotl tlen macnexti nic yeh ualeua inauac Dios. </div>
<div class='m'>
<span class="verse" id="MT16_2">2&#160;</span>Pero yeh oquinnanquilih: </div>
<div class='p'>—Ihcuac tiotlaquiya nanconihtouah: “In iluicac cualtzin tlatlactic, mostla cualtzin tonal isqui.” </div>
<div class='m'>
<span class="verse" id="MT16_3">3&#160;</span>Uan cualcantica nanconihtouah: “Axan amo cualtzin isqui in tonal, in iluicac tlatlactic uan icpia mixtli.” ¡Ometitoc namoxayac! ¿Quenih cuali nanconixyehyecouah tlenoh ictosniqui quen tlahtlamati in iluicac, uan yeh amo nancahsicamatih tlenoh ictosniqui tlen ualmochiutiu itich ninqueh tonalmeh? </div>
<div class='m'>
<span class="verse" id="MT16_4">4&#160;</span>In tocniuan tlen chanchiuah itich ninqueh tonalmeh amo cualimeh uan nintlaniltoquilis amo mocaua san iuan Dios. Masqui ictlahtlanih iluicacnescayotl, amo quitasqueh ocse tlamo sayeh in iluicacnescayotl tlen omochiu itich in teotlanauatani Jonás. </div>
<div class='p'>Ihcuacon Jesús oquincauteu uan oyah. </div>
<div class='s'>Ninlevadura in fariseos </div>
<div class='r'>(Mr. 8:14-21) </div>
<div class='p'>
<span class="verse" id="MT16_5">5&#160;</span>Ihcuac oahsiqueh itich nocse itlaten in atl, nitlasalohcauan Jesús oquitaqueh nic oquilcauqueh icuicasqueh in pan. </div>
<div class='m'>
<span class="verse" id="MT16_6">6&#160;</span>Jesús oquimiluih: </div>
<div class='p'>—¡Yec xontlachixtocan, amo yeh nanconcauah namechonmahmaua ninlevadura in fariseos uan in saduceos! </div>
<div class='p'>
<span class="verse" id="MT16_7">7&#160;</span>Nitlasalohcauan Jesús oquihtouayah inyolihtic: </div>
<div class='p'>—Ohcon techiluia nic amo otcualicaqueh in pan. </div>
<div class='p'>
<span class="verse" id="MT16_8">8&#160;</span>Jesús ocahsicamat tlen ocyoluihtoyah uan oquimiluih: </div>
<div class='p'>—¡Tlacameh, simi tzocotzin namotlaniltoquilis! ¿Tleca ohcon nanconyoluiah namoyolihtic, amo nanconpiah pan? </div>
<div class='m'>
<span class="verse" id="MT16_9">9&#160;</span>¿Queutoc ayamo nanconahsicamatih uan amo nanconilnamiquih nic ica macuil pan oahsic otlacuahqueh macuil mil tlacameh? ¿Uan oc quesqui chiquiuitl pan onanconnichicohqueh? </div>
<div class='m'>
<span class="verse" id="MT16_10">10&#160;</span>¿Dion amo nanconilnamiquih nic ica chicome pan oahsic otlacuahqueh naui mil? ¿Uan quesqui chiquiuitl pan oc onanconnichicohqueh? </div>
<div class='m'>
<span class="verse" id="MT16_11">11&#160;</span>¿Quenih amo nanconahsicamatih nic neh amo ontlahtohtoya tleca amo onanconualicaqueh in pan? Tla yeh innamechonnehmachtia amo yeh namechonmahmaua ninlevadura in fariseos uan in saduceos. </div>
<div class='p'>
<span class="verse" id="MT16_12">12&#160;</span>Ihcuacon yocahsicamatqueh nic Jesús amo oquinnehmachtihtoya ica in levadura tlen ictlaliliah in pan, tlamo yeh oquinnehmachtihtoyah amo yeh quinmahmaua nintlamachtilis in fariseos uan in saduceos. </div>
<div class='s'>Pedro quihtoua Jesús yehua in Cristo Temaquixtani </div>
<div class='r'>(Mr. 8:27-30; Lc. 9:18-21) </div>
<div class='p'>
<span class="verse" id="MT16_13">13&#160;</span>Jesús oyah itich in tlalmeh Cesarea de Filipo. Ihcuac oahsic oquintlahtlanih nitlasalohcauan: </div>
<div class='p'>—¿Tlenoh quihtouah in tocniuan ica niConeu in Tlacatl? ¿Aquih yeh? </div>
<div class='p'>
<span class="verse" id="MT16_14">14&#160;</span>Yehuan ocnanquilihqueh: </div>
<div class='p'>—Siquin quihtouah touatzin yen Juan Tlacuatecaani; ocsiquin quihtouah touatzin yen teotlanauatani Elías; ocsiquin quihtoua touatzin yen Jeremías noso semehten tlen yauehcau teotlanauatanih. </div>
<div class='p'>
<span class="verse" id="MT16_15">15&#160;</span>Jesús oquimiluih: </div>
<div class='p'>—Uan namehuantzitzin, ¿tlenoh nanconihtouah, aquih neh? </div>
<div class='p'>
<span class="verse" id="MT16_16">16&#160;</span>Simón Pedro ocnanquilih: </div>
<div class='p'>—Tehuatzin yen Cristo Temaquixtani, iConetzin Dios naquin meuiltihticah. </div>
<div class='p'>
<span class="verse" id="MT16_17">17&#160;</span>Jesús oquiluih: </div>
<div class='p'>—Tontlateochiualpaquini Simón, iconeu in Jonás, tlamilauca amo se tlalticpactlacatl omitzonmatiltih nin, tlamo yeh noTahtzin naquin meuiltihticah iluicac. </div>
<div class='m'>
<span class="verse" id="MT16_18">18&#160;</span>Uan neh noiuqui inmitzoniluia, touatzin tonPedro,<a href='#FN19' epub:type='noteref' class='noteref'>*</a> uan ipan nin titl inquimiscaltis in tlaniltocanih, uan nichicaualis in miquilis amo uilis quintlanis. </div>
<div class='m'>
<span class="verse" id="MT16_19">19&#160;</span>Uan touatzin inmitzonmactis tlen tlatlapoua campa motlanauatilia Dios, uan nochi tlen itconilpis nican tlalticpac, quilpisqueh iluicac, uan nochi tlen itcontohtomas nican tlalticpac, noiuqui isqui tlatohtontli iluicac. </div>
<div class='p'>
<span class="verse" id="MT16_20">20&#160;</span>Ihcuacon Jesús oquinnahnauatih nitlasalohcauan amacah maquiluican nic yeh yen Cristo Temaquixtani. </div>
<div class='s'>Jesús quinmatiltia nic icmictisqueh </div>
<div class='r'>(Mr. 8:31–9:1; Lc. 9:22-27) </div>
<div class='p'>
<span class="verse" id="MT16_21">21&#160;</span>Itich non tonal Jesús opeu quinmatiltia nitlasalohcauan nic icpia tlen yasqui Jerusalén, uan ompa ictlahyouiltisqueh in tiquiuahqueh judíos, in teopixcatlayacanqueh uan in teotlamachtanih, uan icmictisqueh. Masqui ohcon, ipan yeyi tonal yancuicayolis. </div>
<div class='m'>
<span class="verse" id="MT16_22">22&#160;</span>Ihcuacon Pedro ocuicac sican uan opeu icchicaucanotza. Oquiluih: </div>
<div class='p'>—¡Totecotzin, macamo Dios macmoniquilti! ¡Amo queman ohcon mamochiua motichtzin! </div>
<div class='p'>
<span class="verse" id="MT16_23">23&#160;</span>Jesús omocuip uan oquiluih in Pedro: </div>
<div class='p'>—¡Ixmihcuani, amo ixnechixtzacuilihto, Satanás! Teh ticah queh se tlatzacuil nonauac, pues amo ittlalia motlachialis itich nitlaniquilis Dios, tlamo itich quen tlayoluiah in tlalticpactlacah. </div>
<div class='p'>
<span class="verse" id="MT16_24">24&#160;</span>Ihcuacon Jesús oquimiluih nitlasalohcauan: </div>
<div class='p'>—Tla acah icniqui nouan uitz, acmo mamoyacana ica yeh itlaniquilis, macana in cruz den tlahyouilis uan mauiqui nouan. </div>
<div class='m'>
<span class="verse" id="MT16_25">25&#160;</span>Pues nochi naquin ictlaocolita niyolilis, icpolos; pero nochi naquin icpolos niyolilis nopampa, cahsis yolilistli. </div>
<div class='m'>
<span class="verse" id="MT16_26">26&#160;</span>Uan ¿tlenoh ica icmatlanis in tlacatl tla ictlani nochi tlen cah itich in tlalticpactli, uan yeh icpolos nialma? ¿Noso quexquich uilis ictlaxtlauas in tlacatl uan ohcon ocsipa icpias niyolilis? </div>
<div class='m'>
<span class="verse" id="MT16_27">27&#160;</span>Pues niConeu in Tlacatl ihcuac ualmouicas ica nimouisticchicaualis niTahtzin uan iuan niiluicactlatitlancauan, ihcuacon quintlaxtlauis sehse in tlalticpactlacameh ohcon quemeh oyah ninchiualis. </div>
<div class='m'>
<span class="verse" id="MT16_28">28&#160;</span>Tlamilauca innamechoniluia, siquin tlen cateh nican amo miquisqueh hasta namo quitasqueh niConeu in Tlacatl yoehcoc ica nitiquiuahcayo.  </div>
<div class='psalmlabel' id='MT17_0'> 17</div>
<div class='s'>Jesús octlamantli monextia </div>
<div class='r'>(Mr. 9:2-13; Lc. 9:28-36) </div>
<div class='p'>
<span class="verse" id="MT17_1">1&#160;</span>Chicuasen tonal satepan, Jesús oquinotz in Pedro, Jacobo uan Juan nicniu in Jacobo, uan oquinuicac sican ipan se ueyi tipetl. </div>
<div class='m'>
<span class="verse" id="MT17_2">2&#160;</span>Ompa imixpan yehuan, Jesús omonextih octlamantli, nixayac opitlan quemeh in tonaltzin, uan nitlaquen omocuip tlailiuis istac quemeh tlanestli. </div>
<div class='m'>
<span class="verse" id="MT17_3">3&#160;</span>Ihcuacon ompa omonextihqueh in Moisés uan Elías, uan omononotztoyah iuan Jesús. </div>
<div class='m'>
<span class="verse" id="MT17_4">4&#160;</span>Pedro oquiluih Jesús: </div>
<div class='p'>—ToTecotzin, ¡cuali nic tehuan nican itcateh! Tla itcomoniquiltia, inquinchiuas yeyi xiucalmeh: se inmitzonchiuilis touatzin, ocse Moisés, uan ocse in Elías. </div>
<div class='p'>
<span class="verse" id="MT17_5">5&#160;</span>Ihcuac Pedro oc ohcon otlahtohtoya, se mixtli pitlanqui oquinyaualoh, uan omocac itich mixtli se tlahtol tlen oquihtoh: </div>
<div class='p'>—Nicancah yeh notlasohConetzin, naquin iuan inyolpaqui, Yehuatzin ixconcaquican. </div>
<div class='p'>
<span class="verse" id="MT17_6">6&#160;</span>Ihcuac ohcon occaqueh nitlasalohcauan, omotlatiuihqueh itich in tlali, nic simi omomohtihqueh. </div>
<div class='m'>
<span class="verse" id="MT17_7">7&#160;</span>Jesús omotoquih innauac, octlalih nima impan uan oquimiluih: </div>
<div class='p'>—Xonmeuacan, amo xonmomohtican. </div>
<div class='p'>
<span class="verse" id="MT17_8">8&#160;</span>Ihcuac omixahcocuqueh, acmo acah oquitaqueh, tlamo sayen Jesús, isel ocatca. </div>
<div class='p'>
<span class="verse" id="MT17_9">9&#160;</span>Ihcuac yotimotoyah itich non tipetl, Jesús oquinnahnauatih: </div>
<div class='p'>—Amacah itlah ixconiluican tlen onanconitaqueh, hasta ihcuac niConeu in Tlacatl yancuicayolis itich miquilistli. </div>
<div class='p'>
<span class="verse" id="MT17_10">10&#160;</span>Ihcuacon nitlasalohcauan octlahtlanihqueh: </div>
<div class='p'>—¿Tleca in teotlamachtanih quihtouah moniqui uitz achtoh in Elías?<a href='#FN20' epub:type='noteref' class='noteref'>*</a> </div>
<div class='p'>
<span class="verse" id="MT17_11">11&#160;</span>Jesús oquinnanquilih: </div>
<div class='p'>—Yeh milauac, Elías uitz achtoh, uan itich nochi tlayectlaliquiu. </div>
<div class='m'>
<span class="verse" id="MT17_12">12&#160;</span>Pero tlamilauca mannamechonilui, Elías youalahca, uan yeh amo oquixmatqueh, yehyeh tlensa occhiuilihqueh quen yehuan ocniqueh. Noiuqui ohcon niConeu in Tlacatl tlahyouis inmac. </div>
<div class='p'>
<span class="verse" id="MT17_13">13&#160;</span>Ihcuacon nitlasalohcauan yocahsicamatqueh nic Jesús otlahtohtoya den Juan Tlacuatecaani. </div>
<div class='s'>Jesús icpahtia se telpocatl tlen icpia amocuali ehecatl </div>
<div class='r'>(Mr. 9:14-29; Lc. 9:37-43) </div>
<div class='p'>
<span class="verse" id="MT17_14">14&#160;</span>Ihcuac ocsipa oahsitoh campa ocatcah in tocniuan, se tlacatl oualah inauac Jesús, uan omotlancuaquitz iixpan uan oquiluih: </div>
<div class='p'>
<span class="verse" id="MT17_15">15&#160;</span>—NoTecotzin, ixconicnomati notelpocau, yeh mimiqui uan tlailiuis tlapanoua; micpa uitzi tlico, uan micpa itich in atl. </div>
<div class='m'>
<span class="verse" id="MT17_16">16&#160;</span>Onquiualiquilih motlasalohcauantzitzin, uan yeh amo uilitoqueh icpahtiah. </div>
<div class='p'>
<span class="verse" id="MT17_17">17&#160;</span>Jesús oquihtoh: </div>
<div class='p'>—¡Ay, tocniuan amo tlaniltocanih uan tlahtlacouanih! ¿Max nochipa moniqui nisqui namouan? ¿Max nochipa moniquis innamechyolxicohtos? Ixnechonualiquilican nican in telpocatl. </div>
<div class='p'>
<span class="verse" id="MT17_18">18&#160;</span>Jesús ocahuac in amocuali ehecatl, uan necah amocuali ehecatl oquicau in telpocatl, uan sanniman ihcuacon in telpocatl opahtic. </div>
<div class='p'>
<span class="verse" id="MT17_19">19&#160;</span>Satepan nitlasalohcauan omotoquihqueh inauac Jesús uan octlahtlanihqueh sican: </div>
<div class='p'>—¿Tleca tehuan amo otuiliqueh otquihquixtihqueh in amocuali ehecatl? </div>
<div class='p'>
<span class="verse" id="MT17_20">20&#160;</span>Jesús oquinnanquilih: </div>
<div class='p'>—Yeh nic namehuantzitzin amo nanconpiah mic tlaniltoquilistli. Tlamilauca innamechoniluia, tla oxconpianih tlaniltoquilistli quemeh se iacho mostaza, nanconiluisqueh nin tipetl: “Ixmihcuani xioh nepa”, uan yeh mihcuanis. Uan amo isqui itlah tlen amo uilis nanconchiuasqueh. </div>
<div class='m'>
<span class="verse" id="MT17_21">21&#160;</span>[Nochtin ninqueh amocuali ehecameh amo uilis acah quinquihquixtis tla amo sectlatlautia Dios uan se mosaua.] </div>
<div class='s'>Jesús ocsipa quinmatiltia nimiquilis </div>
<div class='r'>(Mr. 9:30-32; Lc. 9:43-45) </div>
<div class='p'>
<span class="verse" id="MT17_22">22&#160;</span>Ihcuac sansican ocatcah Galilea, Jesús oquimiluih: </div>
<div class='p'>—NiConeu in Tlacatl ictemactisqueh inmac in tlalticpactlacameh, </div>
<div class='m'>
<span class="verse" id="MT17_23">23&#160;</span>uan yehuan icmictisqueh. Masqui ohcon, ipan yeyi tonal yancuicayolis. </div>
<div class='p'>Nitlasalohcauan ihcuac occaqueh non, simi otlaocoxqueh. </div>
<div class='s'>Max moniqui sectlaxtlauas impuesto tlen tlahtlaniliah itich in teopantli </div>
<div class='p'>
<span class="verse" id="MT17_24">24&#160;</span>Ihcuac oahsiqueh Capernaúm, oualahqueh inauac in Pedro siquin naquin icnichicouah in tomin ipatca ome tonaltiquitl, tlen tetlahtlaniliah itich in teopantli. Oquiluihqueh: </div>
<div class='p'>—¿Max namotemachtihcau amo ictlaxtlaua impuesto ipatca ome tonaltiquitl tlen tetlahtlaniliah itich in teopantli? </div>
<div class='p'>
<span class="verse" id="MT17_25">25&#160;</span>Pedro oquihtoh: </div>
<div class='p'>—Quemah ictlaxtlaua. </div>
<div class='p'>Ihcuac Pedro ocalactaya calihtic, Jesús achtoh otlahtoh uan amo Pedro, oquihtoh: </div>
<div class='p'>—¿Touatzin, Simón, quen itconita? In cuahcual tiquiuahqueh itich in tlalticpactli, ¿aquihqueh quintlahtlaniliah mactemactican impuesto, yeh naquin pouih inuan noso yeh naquin amo? </div>
<div class='p'>
<span class="verse" id="MT17_26">26&#160;</span>Pedro otlananquilih: </div>
<div class='p'>—Yeh nocsiquin naquin amo pouih inuan. </div>
<div class='p'>Jesús oquiluih: </div>
<div class='p'>—Tla ohcon in tlen pouih inuan amo ictlaxtlauah. </div>
<div class='m'>
<span class="verse" id="MT17_27">27&#160;</span>Masqui ohcon, amo inniqui mamohsiuican, ica non xoyau itich in mar, uan ixconpantlatiui in anzuelo, uan in pez tlen achtoh itconquixtis, ixcontzitzqui uan ixconcamatlapo, uan ompa itconahsis se tomin naui tonaltiquitl ipatca, ixconana uan ica xonmotlaxtlaua touatzin uan neh inauac in teopantli.  </div>
<div class='psalmlabel' id='MT18_0'> 18</div>
<div class='s'>¿Aquih ocachi tlayacantoc? </div>
<div class='r'>(Mr. 9:33-37; Lc. 9:46-48) </div>
<div class='p'>
<span class="verse" id="MT18_1">1&#160;</span>Ihcuacon nitlasalohcauan Jesús oualahqueh inauac uan octlahtlanihqueh: </div>
<div class='p'>—¿Aquih isqui ocachi tlayacantoc campa motlanauatilia Dios? </div>
<div class='p'>
<span class="verse" id="MT18_2">2&#160;</span>Jesús oquinotz se conetl, uan octlalih ompa intlahcoyan, </div>
<div class='m'>
<span class="verse" id="MT18_3">3&#160;</span>uan oquihtoh: </div>
<div class='p'>—Tlamilauca innamechoniluia, tla namehuantzitzin amo mopatla namoyolilis uan namonmocuipah queh se conetl, amo namoncalaquisqueh campa motlanauatilia Dios. </div>
<div class='m'>
<span class="verse" id="MT18_4">4&#160;</span>Ica non, nochi naquin micnotlalia quemeh conetl, yehua naquin ocachi tlayacantos campa motlanauatilia Dios. </div>
<div class='m'>
<span class="verse" id="MT18_5">5&#160;</span>Uan naquin icsilia ica neh notoocaa se conetl quemeh nin, nehua nechsilia. </div>
<div class='s'>Ay tlasohtzintli naquin itich ualeua in tlatzacuil </div>
<div class='r'>(Mr. 9:42-48; Lc. 17:1-2) </div>
<div class='p'>
<span class="verse" id="MT18_6">6&#160;</span>’Pero nochi naquin ictlahtlacolchiualtia semeh ninqueh tzocotzitzin naquin tlaniltocah nonauac, ocachi cuali oisquia para yeh maquilpilican iquichtlan se ueyi titl tlen ica tlacuechouah in axnohten, uan macpantlatiuican campa ocachi tlauehcatlan iihtic in mar. </div>
<div class='m'>
<span class="verse" id="MT18_7">7&#160;</span>¡Ay tlasohtzitzinten in tlalticpactlacameh, nic tentoc mic tlen uilis quintlahtlacolchiualtis! Tlamilauca nochipa isqui tlen tetlahtlacolchiualtis, pero ¡ay tlasohtzintli necah tlacatl naquin itich ualeua non! </div>
<div class='p'>
<span class="verse" id="MT18_8">8&#160;</span>’Ica non, tlaqueh se moma noso mocxi mitztlahtlacolchiualtia, ixcotona uan ixmoquixtili. Ocachi cuali itcalaquis itmacotoctic noso itxocotoctic itich in iluicacyolilistli, uan amo ome momauan noso ome mocxiuan, uan yeh mitztlatiuisqueh itich in tlicotlatzacuiltilis tlen ica in sintitl nochipa. </div>
<div class='m'>
<span class="verse" id="MT18_9">9&#160;</span>Uan tlaqueh se moixtololo mitztlahtlacolchiualtia, ixcopina uan ixmoquixtili. Ocachi cuali itcalaquis san ica se moixtololo itich in iluicacyolilistli, uan amo ica ome moixtololouan uan yeh mitztlatiuisqueh tlicotlatzacuiltilis. </div>
<div class='s'>Tlanihniuiltil ica in ichcatl tlen omixpoloh </div>
<div class='r'>(Lc. 15:3-7) </div>
<div class='p'>
<span class="verse" id="MT18_10">10&#160;</span>’Ixconitacan, amo yeh nanquimonchicoitah semeh ninqueh tzocotzitzin; tlamilauca innamechoniluia, yehuan nimiluicactlatitlancauan nochipa uili icmotiliah noTahtzin Dios naquin meuiltihticah iluicac. </div>
<div class='m'>
<span class="verse" id="MT18_11">11&#160;</span>[Tlamilauca, niConeu in Tlacatl oualah oquinmaquixtico naquin opoliutoyah.] </div>
<div class='p'>
<span class="verse" id="MT18_12">12&#160;</span>’¿Quen nanconita? Tla se tlacatl quinpia se ciento ichcauan uan semeh yehuan mixpoloua, ¿xamo quincaua nocsiquin naui poual uan caxtolonnaui (99) itich in tipeyoh uan yaui ictemotiu tlen omixpoloh? </div>
<div class='m'>
<span class="verse" id="MT18_13">13&#160;</span>Uan tla cahsi, tlamilauca innamechoniluia, ocachi paqui ica yeh, uan amo ica in naui poual uan caxtolonnaui (99) tlen amo omopolohqueh. </div>
<div class='m'>
<span class="verse" id="MT18_14">14&#160;</span>Sannoiuqui ohcon, namoTahtzin naquin metzticah iluicac amo comoniquiltia mapoliui dion semeh ninqueh tzocotzitzin. </div>
<div class='s'>Quenih icnamiqui moyectlalisqueh in tlaniltocanih </div>
<div class='r'>(Lc. 17:3) </div>
<div class='p'>
<span class="verse" id="MT18_15">15&#160;</span>’Tla se mocniu mitzonchiuilia itlah tlen amo cuali, xoyau campa xonican san touatzin uan yeh, uan ixconitalti niamocualichiualis. Tla mitzoncaqui, yotcomotlanilih non mocnitzin. </div>
<div class='m'>
<span class="verse" id="MT18_16">16&#160;</span>Uan tla amo mitzoncaqui, ixquimonnotza se noso ome tocniuan, uan ohcon imixpan ome noso yeyi mamoyectlali in tlanonotztli. </div>
<div class='m'>
<span class="verse" id="MT18_17">17&#160;</span>Uan tla dion yehuan amo quincaqui, ixconteixpanti iixpan in tlaniltocanih; uan tla amo quincaqui in tlaniltocanih, ixconmati non tocniu quemeh naquin amo quixmati Dios, uan queh se tiquiuahcatominnichicouani. </div>
<div class='p'>
<span class="verse" id="MT18_18">18&#160;</span>’Tlamilauca innamechoniluia, nochi tlen nanconilpisqueh nican tlalticpac, quilpisqueh iluicac; uan nochi tlen nancontohtomasqueh nican tlalticpac, noiuqui isqui tlatohtontli iluicac. </div>
<div class='p'>
<span class="verse" id="MT18_19">19&#160;</span>’Sannoiuqui innamechoniluia, tla omenten namehuantzitzin namonmotlahtolsintiliah nancontlahtlanilisqueh itlahtlen noTahtzin naquin meuiltihticah iluicac, Yehuatzin namechonmactis. </div>
<div class='m'>
<span class="verse" id="MT18_20">20&#160;</span>Tlamilauca innamechoniluia, campa ome noso yeyi monichicouah ica notoocaa, neh ompa nicah inuan. </div>
<div class='p'>
<span class="verse" id="MT18_21">21&#160;</span>Ihcuacon Pedro omotoquih uan octlahtlanih: </div>
<div class='p'>—ToTecotzin, ¿quesquipa intlapohpoluis se nocniu ihcuac itlah nechchiuilia? ¿Max chicomepa? </div>
<div class='p'>
<span class="verse" id="MT18_22">22&#160;</span>Jesús ocnanquilih: </div>
<div class='p'>—Amo inmitzoniluia san chicomepa, tlamo yeh chicomepa yeyi poual uan mahtlactli (70). </div>
<div class='s'>Non ome tlateuiquilanih </div>
<div class='p'>
<span class="verse" id="MT18_23">23&#160;</span>’Ixconmatican, nitiquiuahcayo Dios moniuilia iuan se ueyitiquiuahqui naquin oquinic mactlaxtlauilican nochi tlateuiquil tlen nitlaqueualuan ocpiayah inauac. </div>
<div class='m'>
<span class="verse" id="MT18_24">24&#160;</span>Ihcuac opeu icchiua non, ocualiquilihqueh se naquin ocuiquilaya tomin ipatca yeyi poual (60) millones tonaltiquitl. </div>
<div class='m'>
<span class="verse" id="MT18_25">25&#160;</span>Uan nic non tlaqueual amo ocpiaya tlenoh ica motlaxtlauas, in teteco otlatiquitih macnamacacan queh esclavo iuan nisiuau uan niconeuan uan nochi tlen ocpiaya, uan ohcon mamotlaxtlaua ica nitlateuiquil. </div>
<div class='m'>
<span class="verse" id="MT18_26">26&#160;</span>Ihcuacon non tlaqueual omotlancuaquitz uan omotlatlautaya: “Notecotzin, oc ixnechonihyoui, uan neh inmitzontlaxtlauilis nochi.” </div>
<div class='m'>
<span class="verse" id="MT18_27">27&#160;</span>Uan in teteco oquicnomat non itlaqueual, octlapohpoluih nitlateuiquil uan occahcau. </div>
<div class='m'>
<span class="verse" id="MT18_28">28&#160;</span>Pero ihcuac non tlacatl oyah, ocnamic se itlaqueualicniu naquin ocuiquilaya tomin ipatca se ciento tonaltiquitl. Octzitzquih uan yocquichpatzcatoya, oquiluaya: “¡Ixnechtlaxtlauili tlen itnechuiquilia!” </div>
<div class='m'>
<span class="verse" id="MT18_29">29&#160;</span>Ihcuacon nitlaqueualicniu omotlancuaquitz icxitlan, uan octlatlautaya: “Oc ixnechonihyoui, uan neh inmitzontlaxtlauilis nochi.” </div>
<div class='m'>
<span class="verse" id="MT18_30">30&#160;</span>Masqui ohcon octlatlautih, yeh amo oquinic, yehyeh octzacuato hasta namo mactlamitlaxtlauili tlen ocuiquilaya. </div>
<div class='m'>
<span class="verse" id="MT18_31">31&#160;</span>Nocsiqui nintlaqueualicniuan, ihcuac ohcon oquitaqueh, simi otlaocoxqueh, uan oyahqueh ocnonotzatoh ninteco nochi tlen omochiu. </div>
<div class='m'>
<span class="verse" id="MT18_32">32&#160;</span>Ihcuacon in teteco oquinotz non tlaqueual uan oquiluih: “¡Amo cuali tlaqueual! Nochi necah motlateuiquil, onmitztlapohpoluih nic otnechtlatlautih. </div>
<div class='m'>
<span class="verse" id="MT18_33">33&#160;</span>¿Xamo noiuqui ocnamiquia teh itquicnomatis motlaqueualicniu quemeh neh onmitzicnomat?” </div>
<div class='m'>
<span class="verse" id="MT18_34">34&#160;</span>Uan in teteco ocualan uan octemactih inmac in tetlatzacuiltanih hasta namo mactlamitlaxtlaua nochi tlen octeuiquilaya. </div>
<div class='p'>
<span class="verse" id="MT18_35">35&#160;</span>Jesús oquimiluih: </div>
<div class='p'>—Noiuqui ohcon icchiuas noTahtzin naquin metzticah iluicac, tla amo nancontlapohpoluiah ica nochi namoyolo nitlateuiquil namocniu.  </div>
<div class='psalmlabel' id='MT19_0'> 19</div>
<div class='s'>Tlen Dios ocsintilih, amo macxixini in tlacatl </div>
<div class='r'>(Mr. 10:1-12; Lc. 16:18) </div>
<div class='p'>
<span class="verse" id="MT19_1">1&#160;</span>Ihcuac Jesús oquintlamiiluih non, oquis oquicau in tlali Galilea, uan oyah itich in tlalmeh tlen pouih Judea itich nocse itlaten in ueyatl Jordán. </div>
<div class='m'>
<span class="verse" id="MT19_2">2&#160;</span>Uan tlailiuis miqueh tocniuan oyahqueh iuan, uan ompa oquinpahtih naquin omococouayah. </div>
<div class='p'>
<span class="verse" id="MT19_3">3&#160;</span>Siquin fariseos omotoquihqueh inauac Jesús. Yehuan ocniquiah icuitzitisqueh itich itlah tlahtol, ica non octlahtlanihqueh: </div>
<div class='p'>—¿Max in tlanauatil iccauilia se tlacatl maccaua nisiuau san ica tleyasa nitlamil? </div>
<div class='p'>
<span class="verse" id="MT19_4">4&#160;</span>Jesús oquimiluih: </div>
<div class='p'>—¿Max amo nanconamapoutoqueh itich in Teotlahtolamatl nic Yehuatzin Dios itich nipeuyan nochi, oquichiu “mai tlacatl uan siuatl”, </div>
<div class='m'>
<span class="verse" id="MT19_5">5&#160;</span>uan oquihtoh: “Ica non in tlacatl iccauas nipapan uan nimaman, uan icmosetilis nisiuau, uan non ome mochiuaquiueh sa se”? </div>
<div class='m'>
<span class="verse" id="MT19_6">6&#160;</span>Uan ohcon yehuan acmo pouisqueh ome, tlamo sa se. Ica non, tlen Dios ocsintilih, amo macxixini in tlacatl. </div>
<div class='p'>
<span class="verse" id="MT19_7">7&#160;</span>Yehuan octlahtlanihqueh: </div>
<div class='p'>—¿Tla ohcon, tleca Moisés otlatiquitih tla se tlacatl iccaua nisiuau maquihcuilo se amatl campa ictohtoc iccaua nisiuau, uan ohcon uili iccaua? </div>
<div class='p'>
<span class="verse" id="MT19_8">8&#160;</span>Jesús oquimiluih: </div>
<div class='p'>—Ohcon onamechoncauilih Moisés ixconcauacan namosiuau, yeh nic namehuantzitzin simi namonyolchicauaqueh; tlen quemah, ixconmatican ipeuyan nochi amo oyah ohcon. </div>
<div class='m'>
<span class="verse" id="MT19_9">9&#160;</span>Ica non neh innamechoniluia, tla se tlacatl iccaua nisiuau, uan yeh in siuatl amo occahcayau iuan ocse, uan non tlacatl icmonamictia ocse siuatl, tlahtlacoua nic mocalaquia iuan ocse. Uan in tlacatl naquin icmonamictia in siuatl naquin occauqueh, sannoiuqui tlahtlacoua nic mocalaquia iuan naquin iixpan Dios oc tesiuau. </div>
<div class='p'>
<span class="verse" id="MT19_10">10&#160;</span>Nitlasalohcauan oquiluihqueh: </div>
<div class='p'>—Tla ohcon icpanoua se tlacatl inauac nisiuau, ocachi cuali amo masemonamicti. </div>
<div class='p'>
<span class="verse" id="MT19_11">11&#160;</span>Ihcuacon Jesús oquimiluih: </div>
<div class='p'>—Amo nochtin uilih icsiliah non, tlamo sayeh naquin Dios oquinmactih non ahsicamatilis. </div>
<div class='m'>
<span class="verse" id="MT19_12">12&#160;</span>Pues cateh tlen ohcon otlalticpanesqueh amo uilis isqueh iuan siuatl, uan cateh siquin tlen ohcon quinchiuah in tlacameh amo mauilican maican iuan siuatl, uan sannoiuqui cateh naquin innohmah ohcon icpihpinah amo isqueh iuan siuatl nic icniquih tiquitisqueh ictematiltisqueh nitiquiuahcayo Dios. Naquin uilis icsilis nin, macsili. </div>
<div class='s'>Jesús quinteochiua in coconeh </div>
<div class='r'>(Mr. 10:13-16; Lc. 18:15-17) </div>
<div class='p'>
<span class="verse" id="MT19_13">13&#160;</span>Satepan oquinualiquilihqueh Jesús siqui coconeh, maquintlali nimauan impan uan maquintlatlautili Dios; uan nitlasalohcauan oquimahuayah. </div>
<div class='m'>
<span class="verse" id="MT19_14">14&#160;</span>Pero Jesús oquimiluih: </div>
<div class='p'>—Ixquimoncauacan in coconeh mauiquih nonauac, amo ixquimontzacuilican. Tlamilauca ixconmatican, naquin quemeh ninqueh coconeh, yehuan pouih iuan Dios campa motlanauatilia. </div>
<div class='p'>
<span class="verse" id="MT19_15">15&#160;</span>Uan ihcuac yoquintlalih nimauan impan in coconeh, oyah de ompa. </div>
<div class='s'>Se tominehqui mononotza iuan Jesús </div>
<div class='r'>(Mr. 10:17-31; Lc. 18:18-30) </div>
<div class='p'>
<span class="verse" id="MT19_16">16&#160;</span>Ihcuacon oualah se tlacatl inauac Jesús uan oquiluih: </div>
<div class='p'>—Tlamachtani, ¿tlenoh cuali chiualistli moniqui inchiuas uan ohcon inpias in yolilistli tlen ica in sintitl nochipa? </div>
<div class='p'>
<span class="verse" id="MT19_17">17&#160;</span>Jesús ocnanquilih: </div>
<div class='p'>—¿Tleca itnechontlahtlanilia ica tlen cuali? Amaquin cuali, tlamo san se, yen Dios. Uan tla itconniqui toncalaquis itich in yolilistli, ixquimontlacamati in tlanauatilten. </div>
<div class='p'>
<span class="verse" id="MT19_18">18&#160;</span>In tlacatl oquiluih: </div>
<div class='p'>—¿Catliyehuan? </div>
<div class='p'>Jesús oquiluih: </div>
<div class='p'>—Amo ittemictis, amo itmocalaquis iuan naquin amo iuan itnamiqueh, amo ittlachtiquis, amo itteistlacatlalis, </div>
<div class='m'>
<span class="verse" id="MT19_19">19&#160;</span>ittlacachiuas mopapan uan momaman, uan ittlasohtlas mocniu quemeh teh itmotlasohtla. </div>
<div class='p'>
<span class="verse" id="MT19_20">20&#160;</span>In tlacatl ocnanquilih: </div>
<div class='p'>—Nochi non [ihcuac oc inconetl onipeu] incualchiutiu. ¿Tlenoh ocachi moniqui inchiuas? </div>
<div class='p'>
<span class="verse" id="MT19_21">21&#160;</span>Jesús ocnanquilih: </div>
<div class='p'>—Tla milauac itconniqui mochiualis mai mahsic cuali, xoyau, ixconnamaca tlen itconpia uan ixquimonxilui naquin amitlah icpiah. Uan ohcon itich in iluicac itconpias mic tlen moaxca. Uan xouiqui uan xoni notlasalohcau. </div>
<div class='p'>
<span class="verse" id="MT19_22">22&#160;</span>Ihcuac in tlacatl oquicac non tlahtol, oyah otlaocoxtah, nic yeh simi ocpiaya mic tlen iaxca. </div>
<div class='p'>
<span class="verse" id="MT19_23">23&#160;</span>Ihcuacon Jesús oquimiluih nitlasalohcauan: </div>
<div class='p'>—Tlamilauca innamechoniluia, oueh calaquis campa motlanauatilia Dios se naquin tominehqui. </div>
<div class='m'>
<span class="verse" id="MT19_24">24&#160;</span>Uan ocsipa innamechoniluia, ocachi amo oueh panos se camello ic itich nicuitlapil se acoxah, uan amo se tominehqui calaquis campa motlanauatilia Dios. </div>
<div class='p'>
<span class="verse" id="MT19_25">25&#160;</span>Ihcuac ohcon occaqueh, nitlasalohcauan simi ocmotetzauihqueh non tlahtol uan octouayah: </div>
<div class='p'>—Tla ohcon, ¿aquih uilis momaquixtis? </div>
<div class='p'>
<span class="verse" id="MT19_26">26&#160;</span>Jesús oquimixitac uan oquimiluih: </div>
<div class='p'>—Iixcoyan in tlalticpactlacatl sansimi amo uilis, inauac Dios amo ohcon, pues Dios nochi mouilitia. </div>
<div class='p'>
<span class="verse" id="MT19_27">27&#160;</span>Pedro oquihtoh: </div>
<div class='p'>—Ixconmotili, tehuan otcauqueh nochi uan mouantzin ityahtoqueh. ¿Tlenoh ittlanisqueh ica non? </div>
<div class='p'>
<span class="verse" id="MT19_28">28&#160;</span>Jesús ocnanquilih: </div>
<div class='p'>—Tlamilauca innamechoniluia, ihcuac nochi isqui yancuicatlachiual, ihcuac niConeu in Tlacatl motlalis itich nimouistictiquiuahcaicpal, namehuantzitzin naquin namonyaueh nouan noiuqui namonmotlalisqueh itich mahtlactlamome tiquiuahcaicpalten, uan namontlanauatisqueh ipan in mahtlactlamome pantli de tocniuan tlen pouih Israel. </div>
<div class='m'>
<span class="verse" id="MT19_29">29&#160;</span>Nochi naquin oquicau ichan, icniuan, noso iueltiuan, noso ipapan, noso imaman, [noso isiuau,] noso iconeuan, noso itlaluan, ipampa notoocaa, icsilis macuil poual ocachi, uan iaxcatis in yolilistli tlen ica in sintitl nochipa. </div>
<div class='m'>
<span class="verse" id="MT19_30">30&#160;</span>Uan ixconmatican, miqueh naquin axan tlayacantoqueh, yehuan isqueh tlacuitlapan. Uan miqueh naquin axan cateh tlacuitlapan, yehuan tlayacantosqueh.  </div>
<div class='psalmlabel' id='MT20_0'> 20</div>
<div class='s'>Tlanihniuiltil ica siqui tiquitinih </div>
<div class='p'>
<span class="verse" id="MT20_1">1&#160;</span>’Sannoiuqui ohcon nitiquiuahcayo Dios moniuilia iuan se teteco naquin cualcan oyah oquintemoto tiquitinih tlen matiquitican itich niuvahtlamilol. </div>
<div class='m'>
<span class="verse" id="MT20_2">2&#160;</span>Uan omocau iuan in tiquitinih quintlaxtlauis se denariohtomin ipatca se tonaltiquitl, uan oquintitlan matiquititin itich niuvahtlamilol. </div>
<div class='m'>
<span class="verse" id="MT20_3">3&#160;</span>Satepan oyah ocsipa quemeh chicnaui hora cualcan, uan oquimitac ocsiqui tocniuan tlen ocatcah itich in plaza uan amo ocpiayah tiquitl. </div>
<div class='m'>
<span class="verse" id="MT20_4">4&#160;</span>Oquimiluih: “Noiuqui xonyacan namehuantzitzin, xontiquititin itich nouvahtlamilol uan innamechontlaxtlauis tlen icnamiqui.” Uan yehuan oyahqueh. </div>
<div class='m'>
<span class="verse" id="MT20_5">5&#160;</span>Nipantlah ocsipa oquis, uan ocsipa quemeh yeyi hora tiotlac, uan noiuqui ohcon oquichiu. </div>
<div class='m'>
<span class="verse" id="MT20_6">6&#160;</span>Uan quemeh macuil hora tiotlac oquimahsic ocsiquin tlen amo ocpiayah tiquitl, uan oquimiluih: “¿Tleca nican yonamonsintonalohqueh uan amo canah namontiquitoqueh?” </div>
<div class='m'>
<span class="verse" id="MT20_7">7&#160;</span>Yehuan ocnanquilihqueh: “Amaquin techtlaqueutoc.” Yeh oquimiluih: “Xonyacan noiuqui itich nouvahtlamilol, uan innamechontlaxtlauis tlen icnamiqui.” </div>
<div class='m'>
<span class="verse" id="MT20_8">8&#160;</span>Ihcuac yotlapoyau, in teteco oquinotz naquin quinyacana nitlaqueualuan uan oquiluih: “Ixquimonnotza in tiquitinih uan ixquimontlaxtlaui nintonal, xonpeua iuan naquin satepanten uan tontlamitiu iuan naquin achtohten.” </div>
<div class='m'>
<span class="verse" id="MT20_9">9&#160;</span>Ihcuacon oualahqueh inauac, in tiquitinih tlen oehcoqueh macuil hora tiotlac, uan yehuan sehse ocsilih tlaxtlauil ipatca se tonaltiquitl. </div>
<div class='m'>
<span class="verse" id="MT20_10">10&#160;</span>Uan ihcuac oualahqueh naquin achtoh opeuqueh, yehuan ocyoluihqueh icsilisqueh ocachi, uan yeh sehse noiuqui ocsilihqueh tlaxtlauil ipatca se tonaltiquitl. </div>
<div class='m'>
<span class="verse" id="MT20_11">11&#160;</span>Ihcuac ocsilihqueh nintlaxtlauil, opeuqueh cualanih inauac in teteco, </div>
<div class='m'>
<span class="verse" id="MT20_12">12&#160;</span>oquihtouayah: “Ninqueh in tlen satepan oehcoqueh otiquitqueh yec san se hora, uan yeh otquimontlaxtlauih quemeh in tehuan, naquin otxicohqueh in chicauac tiquitl uan ottonaltlatlaqueh.” </div>
<div class='m'>
<span class="verse" id="MT20_13">13&#160;</span>Uan yeh oquinnanquilih, oquiluih semeh yehuan: “Nocnitzin, neh amo inchiutoc itlah tlen amo cuali monauac. ¿Xamo otmocauqueh inmitzontlaxtlauis se tonaltiquitl? </div>
<div class='m'>
<span class="verse" id="MT20_14">14&#160;</span>Ixconana motlaxtlauil, uan xoyau, neh nopaquilis intlaxtlauis naquin ocalac satepan ohcon quemeh touatzin. </div>
<div class='m'>
<span class="verse" id="MT20_15">15&#160;</span>¿Quenat amo icnamiqui inchiuas quen neh inniquis ica tlen neh noaxca? ¿Noso itpia nixicolis nic neh incualiconetl?” </div>
<div class='m'>
<span class="verse" id="MT20_16">16&#160;</span>Ica non, naquin satepanten, yehuan isqueh achtohten. Uan naquin achtohten, yehuan isqueh satepanten. [Tlamilauca, miqueh naquin tlanotzalten, pero amo miqueh naquin tlapihpinten.] </div>
<div class='s'>Jesús ya ic yexpa quinmatiltia nimiquilis </div>
<div class='r'>(Mr. 10:32-34; Lc. 18:31-34) </div>
<div class='p'>
<span class="verse" id="MT20_17">17&#160;</span>Ihcuac Jesús oixtlehcotaya oyahtoya Jerusalén, oquinnotz sican in mahtlactlamome itlasalohcauan uan oquimiluih: </div>
<div class='p'>
<span class="verse" id="MT20_18">18&#160;</span>—Ixconitacan, tixtlehcotoqueh ityahtoqueh Jerusalén. Uan ompa ictemactisqueh niConeu in Tlacatl inmac in teopixcatlayacanqueh uan in teotlamachtanih. Yehuan quihtosqueh itich moniqui in miquilistli, </div>
<div class='m'>
<span class="verse" id="MT20_19">19&#160;</span>uan ictemactisqueh inmac naquin amo judíos. Yehuan icuitzcasqueh, ictacapitzosqueh, uan icsohsasqueh. Masqui ohcon, ipan yeyi tonal yancuicayolis. </div>
<div class='s'>Nintlatlatlautilis Jacobo uan Juan </div>
<div class='r'>(Mr. 10:35-45) </div>
<div class='p'>
<span class="verse" id="MT20_20">20&#160;</span>Ihcuacon nisiuau in Zebedeo omotoquih inauac Jesús sansican iuan niconeuan, yen Jacobo uan Juan. In siuatzintli omotlancuaquitz inauac Jesús ocniquia ictlatlautis itlah. </div>
<div class='m'>
<span class="verse" id="MT20_21">21&#160;</span>Jesús oquiluih: </div>
<div class='p'>—¿Tlenoh itconniqui? </div>
<div class='p'>Yeh ocnanquilih: </div>
<div class='p'>—Xontlanauati itich motiquiuahcayotzin mamotlalican ninqueh ome noconeuan, se moyecmapantzinco uan nocse moopochmapantzinco. </div>
<div class='p'>
<span class="verse" id="MT20_22">22&#160;</span>Jesús oquinnanquilih: </div>
<div class='p'>—Namehuantzitzin amo nanconmatih tlen nancontlahtlanih. ¿Max uilis nancononisqueh in copa de tlahyouilis tlen neh inconis [noso uilis namonmocuatequisqueh quen neh inmocuatequis]? </div>
<div class='p'>Yehuan oquihtohqueh: </div>
<div class='p'>—Quemah, ituilisqueh. </div>
<div class='p'>
<span class="verse" id="MT20_23">23&#160;</span>Yeh oquimiluih: </div>
<div class='p'>—Tlamilauca, nocopa tlen neh inconis nancononisqueh, [uan namonmocuatequisqueh quen neh inmocuatequia,] pero naquin motlalis noyecmapan uan noopochmapan amo nehua inquihtos, ompa motlalisqueh sayeh naquin noTahtzin yoquihtoh ompa motlalisqueh. </div>
<div class='p'>
<span class="verse" id="MT20_24">24&#160;</span>Non oc mahtlactli itlasalohcauan, ihcuac occaqueh tlen octlahtlaniah, ocualanqueh iuan non ome icnimeh. </div>
<div class='m'>
<span class="verse" id="MT20_25">25&#160;</span>Pero Jesús oquinnotz uan oquimiluih: </div>
<div class='p'>—Namehuantzitzin nanconmatih nic itich nocsiquin tlalmeh naquin tiquiuahqueh moteconiquih impan naquin quinnauatiah, uan in cuahcualtlayacanqueh ica ninchicaualis icchiuah tlen icniquih innauac. </div>
<div class='m'>
<span class="verse" id="MT20_26">26&#160;</span>Pero namehuantzitzin amo icnamiqui ohcon nanconchiuasqueh, yehyeh naquin semeh namehuantzitzin icniqui isqui ocachi ueyi, moniqui mocuipas queh intlaqueual nocsiquin; </div>
<div class='m'>
<span class="verse" id="MT20_27">27&#160;</span>uan naquin semeh namehuantzitzin icniqui tlayacantos, mamocuipa queh iesclavo nocsiquin. </div>
<div class='m'>
<span class="verse" id="MT20_28">28&#160;</span>Sannoiuqui ohcon niConeu in Tlacatl amo oualah queh teteco, tlamo queh tlaqueual, uan ohcon octemactico niyolilis tlen ica octlaxtlau nintemaquixtilis miqueh. </div>
<div class='s'>Jesús quinpahtia ome popoyomeh </div>
<div class='r'>(Mr. 10:46-52; Lc. 18:35-43) </div>
<div class='p'>
<span class="verse" id="MT20_29">29&#160;</span>Ihcuac yoccauqueh Jericó uan yoyahtoyah, incuitlapan oyayah tlailiuis miqueh tocniuan. </div>
<div class='m'>
<span class="verse" id="MT20_30">30&#160;</span>Ic ompa itenco in ohtli ome popoyomeh otolohtoyah. Ihcuac occaqueh nic Jesús opanotoya, octzahtzilihqueh, oquiluihqueh: </div>
<div class='p'>—¡ToTecotzin, Ualeuani de David, ixtechonicnomati! </div>
<div class='p'>
<span class="verse" id="MT20_31">31&#160;</span>In tocniuan oquimahuayah masintlacaquican, masqui ohcon yehuan ocachi octzahtzilayah: </div>
<div class='p'>—¡ToTecotzin, Ualeuani de David, ixtechonicnomati! </div>
<div class='p'>
<span class="verse" id="MT20_32">32&#160;</span>Ihcuacon Jesús omonactih, oquinnotz uan oquintlahtlanih: </div>
<div class='p'>—¿Tlenoh nanconniquih manchiua namopampa? </div>
<div class='p'>
<span class="verse" id="MT20_33">33&#160;</span>Yehuan oquiluihqueh: </div>
<div class='p'>—ToTecotzin, itniquih ittlachiasqueh. </div>
<div class='p'>
<span class="verse" id="MT20_34">34&#160;</span>Jesús oquimicnomat, octlalih nima itich nimixtololouan, uan sanniman otlachixqueh, uan opeuqueh yaueh iuan.  </div>
<div class='psalmlabel' id='MT21_0'> 21</div>
<div class='s'>Jesús calaqui Jerusalén </div>
<div class='r'>(Mr. 11:1-11; Lc. 19:28-40; Jn. 12:12-19) </div>
<div class='p'>
<span class="verse" id="MT21_1">1&#160;</span>Ihcuac yoahsitoyah Jerusalén, itich in altipetl Betfagé, ic icah in tipetl Olivos, Jesús oquintitlan ome itlasalohcauan. </div>
<div class='m'>
<span class="verse" id="MT21_2">2&#160;</span>Oquimiluih: </div>
<div class='p'>—Xonyacan itich necah altipetl tlen cah tlaixpan, uan ompa nanconahsisqueh ilpitoc se axnohtzin iuan ninanah. Ixcontohtomacan uan ixnechimonualiquilican. </div>
<div class='m'>
<span class="verse" id="MT21_3">3&#160;</span>Uan tla acah itlah namechoniluia, ixconiluican: “In toTeco icniqui quincuis, uan sanniman quiualcuipas.” </div>
<div class='p'>
<span class="verse" id="MT21_4">4&#160;</span>Uan ohcon omochiu in tlahtol tlen oquihtoh in teotlanauatani, ihcuac octematiltih: </div>
<div class='q'>
<span class="verse" id="MT21_5">5&#160;</span>Ixconiluican in altipetl Sión: </div>
<div class='q'>“Ixquita, moUeyitiquiuahcau uitz monauac, </div>
<div class='q'>ica icnotecalistli, uan ualtolohtiu itich se axnoh, </div>
<div class='q'>itich se axnohtzin, iconeu se tlahpial tlen tlameme.”<a href='#FN21' epub:type='noteref' class='noteref'>*</a> </div>
<div class='p'>
<span class="verse" id="MT21_6">6&#160;</span>Nitlasalohcauan oyahqueh, uan occhiuqueh ohcon quemeh Jesús oquintiquitih. </div>
<div class='m'>
<span class="verse" id="MT21_7">7&#160;</span>Ocualiquilihqueh in axnoh uan axnohtzin, uan oquintlapihpichtihqueh ica nintlaqueuan. Uan Jesús ipan omotlalih. </div>
<div class='m'>
<span class="verse" id="MT21_8">8&#160;</span>Ompa ocatcah tlailiuis miqueh tocniuan, uan yehuan oquinsouayah nintlaqueuan itich in ohtli, uan ocsiquin octiquiah itlamayo in pomeh uan ocsouayah itich in ohtli. </div>
<div class='m'>
<span class="verse" id="MT21_9">9&#160;</span>Uan in tocniuan tlen ocyacanayah uan tlen oyayah icuitlapan chicauac octouayah: </div>
<div class='p'>—¡Ittlacachiuah naquin Ualeuani de David! ¡Tlateochiual naquin uitz ica nitoocaatzin in toTecotzin! ¡Ittlacachiuah in toTahtzin Dios naquin meuiltihticah iluicac! </div>
<div class='p'>
<span class="verse" id="MT21_10">10&#160;</span>Ihcuac Jesús ocalaquito Jerusalén, nochtin in tocniuan oualmoyonqueh uan ocmotlatlahtlanayah: </div>
<div class='p'>—¿Aquih necah? </div>
<div class='p'>
<span class="verse" id="MT21_11">11&#160;</span>Uan in tocniuan octouayah: </div>
<div class='p'>—Necah yen teotlanauatani Jesús de Nazaret tlen poui Galilea. </div>
<div class='s'>Jesús quinquihquixtia tlen otlanamacayah itich in teopantli </div>
<div class='r'>(Mr. 11:15-19; Lc. 19:45-48; Jn. 2:13-22) </div>
<div class='p'>
<span class="verse" id="MT21_12">12&#160;</span>Jesús ocalac icah niteopan Dios, uan oquinquihquixtih nochi tlen ompa otlanamacatoyah uan tlen otlacoutoyah ompa. Oquimixcuip ninmesas in tominpatlanih uan nimicpaluan in palomahnamacanih, </div>
<div class='m'>
<span class="verse" id="MT21_13">13&#160;</span>uan oquimiluih: </div>
<div class='p'>—Itich in Teotlahtolamatl ihcuiliutoc: “Nocal isqui cali campa icmonochilisqueh Dios”;<a href='#FN22' epub:type='noteref' class='noteref'>†</a> uan yeh namehuan yonaccuipqueh inchan ichtiqueh.<a href='#FN23' epub:type='noteref' class='noteref'>‡</a> </div>
<div class='p'>
<span class="verse" id="MT21_14">14&#160;</span>Uan ompa icah in teopantli oualahqueh inauac tlen popoyomeh uan coxohten, uan yeh oquinpahtih. </div>
<div class='m'>
<span class="verse" id="MT21_15">15&#160;</span>Pero in teopixcatlayacanqueh uan in teotlamachtanih, ihcuac octaqueh in iluicacchiualisten tlen occhiuaya, uan in coconeh icah in teopantli quen chicauac octouayah: “¡Ittlacachiuah naquin Ualeuani de David!”, yehuan otlauelcalaqueh. </div>
<div class='m'>
<span class="verse" id="MT21_16">16&#160;</span>Uan oquiluihqueh Jesús: </div>
<div class='p'>—¿Itconcactoc tlen ictouah ninqueh? </div>
<div class='p'>Jesús oquinnanquilih: </div>
<div class='p'>—Quemah, ¿max ayic nanconamapoutoqueh in Teotlahtolamatl campa ictoua: </div>
<div class='q'>Ica nintetlacachiualis in coconeh uan tlen oc chichih, </div>
<div class='q'>otconyecahxitih in tetlacachiualistli? </div>
<div class='p'>
<span class="verse" id="MT21_17">17&#160;</span>Jesús oquincauteu oquis itich Jerusalén, uan oyah Betania, uan ompa omocauato non youal. </div>
<div class='s'>Jesús icchicaucanotza in icoxpouitl tlen amo mochiua </div>
<div class='r'>(Mr. 11:12-14, 20-26) </div>
<div class='p'>
<span class="verse" id="MT21_18">18&#160;</span>Ihcuac otlanes Jesús oualmocuip Jerusalén, uan itich in ohtli omayanaco. </div>
<div class='m'>
<span class="verse" id="MT21_19">19&#160;</span>Uan oquitac se icoxpouitl inauac in ohtli, uan oyah octato, uan yeh amotlen tlatiyotl ocahxilih, sayeh nixiuyo. Uan Jesús oquiluih in icoxpouitl: </div>
<div class='p'>—¡Ayic queman oc mamochiua tlatiyotl motich! </div>
<div class='p'>Uan sanniman in icoxpouitl ouac. </div>
<div class='m'>
<span class="verse" id="MT21_20">20&#160;</span>Ihcuac nitlasalohcauan ohcon oquitaqueh, ocmotetzauihqueh uan oquiluihqueh Jesús: </div>
<div class='p'>—¿Quenih cuali ohcon ihsiuca ouactiuitz in icoxpouitl? </div>
<div class='p'>
<span class="verse" id="MT21_21">21&#160;</span>Jesús oquimiluih: </div>
<div class='p'>—Tlamilauca innamechoniluia, tla nanconpiah tlaniltoquilistli uan amo namonyolometih, amo san yeh nin uilis nanconchiuasqueh tlen neh onchiuilih in icoxpouitl, tlamo noiuqui tla nanconiluisqueh necah tipetl: “Ixmihcuani uan ixmopantitlani itich in mar”, tlamilauca ohcon mochiuas. </div>
<div class='m'>
<span class="verse" id="MT21_22">22&#160;</span>Nochi tlen ica tlaniltoquilis nancontlahtlanilisqueh Dios ihcuac nanmotlatlautisqueh inauac, nanconsilisqueh. </div>
<div class='s'>Nichicaualis Jesús ualeua itich Dios </div>
<div class='r'>(Mr. 11:27-33; Lc. 20:1-8) </div>
<div class='p'>
<span class="verse" id="MT21_23">23&#160;</span>Ihcuac Jesús ocsipa oehcoc icah in teopantli uan otlamachtihtoya, omotoquihqueh inauac in teopixcatlayacanqueh uan ocsiquin tiquiuahqueh judíos, uan octlahtlanihqueh: </div>
<div class='p'>—¿Tlenoh mopanti para itconchiuas tlen otconchiu? ¿Aquih omitzonmactih non chicaualis? </div>
<div class='p'>
<span class="verse" id="MT21_24">24&#160;</span>Jesús oquinnanquilih: </div>
<div class='p'>—Neh noiuqui innamechonchiuilis se tlahtlanilis, uan tla nannechonnanquiliah neh noiuqui innamechoniluis ica tlen chicaualis inchiua tlen inchiua. </div>
<div class='m'>
<span class="verse" id="MT21_25">25&#160;</span>¿Nitlacuatequilis in Juan, canih oualeu, inauac Dios noso inauac in tlacameh? </div>
<div class='p'>Yehuan opeu icmixyehyecoltiah: </div>
<div class='p'>—Tla itquihtouah oualeu inauac Dios, yeh techtlahtlanis tleca amo otniltocaqueh. </div>
<div class='m'>
<span class="verse" id="MT21_26">26&#160;</span>Uan tla ittouah oualeu inauac in tlacameh, matquinmouilican in tocniuan, tlamilauca yehuan nochtin icyoluiah Juan yeh se teotlanauatani. </div>
<div class='p'>
<span class="verse" id="MT21_27">27&#160;</span>Ica non ihquin ocnanquilihqueh: </div>
<div class='p'>—Amo itmatih. </div>
<div class='p'>Jesús sannoiuqui oquimiluih: </div>
<div class='p'>—Tla ohcon noiuqui neh amo innamechoniluis ica aquih ichicaualis inchiua tlen inchiua. </div>
<div class='s'>Tlanihniuiltil ica ome teconeuan </div>
<div class='p'>
<span class="verse" id="MT21_28">28&#160;</span>Jesús oquimiluih: </div>
<div class='p'>—¿Quen nanconitah? Se tlacatl oquinpiaya ome itelpocauan. Oyah inauac se uan oquiluih: “Noconeu, xioh nin tonal ixtiquitih itich nouvahtlamilol.” </div>
<div class='m'>
<span class="verse" id="MT21_29">29&#160;</span>Nitelpocau ocnanquilih: “¡Amo inniqui!” Masqui ohcon oquihtoh, satepan omoyoluih uan quemah oyah. </div>
<div class='m'>
<span class="verse" id="MT21_30">30&#160;</span>Satepan in tepapan oyah inauac nocse, uan noiuqui ohcon oquiluih, uan niconeu oquihtoh: “Quemah, nias papan.” Uan yeh masqui ohcon oquihtoh, amo oyah. </div>
<div class='m'>
<span class="verse" id="MT21_31">31&#160;</span>¿Itich non ome teconeuan, catliyeh oquichiu nitlaniquilis in tepapan? </div>
<div class='p'>Yehuan ocnanquilihqueh: </div>
<div class='p'>—Yen tlen achtoh. </div>
<div class='p'>Jesús oquimiluih: </div>
<div class='p'>—Tlamilauca innamechoniluia, in tiquiuahcatominnichicouanih uan in siuameh naquin monamacah yehuan namechonpahpanauihtoqueh calactoqueh campa motlanauatilia Dios. </div>
<div class='m'>
<span class="verse" id="MT21_32">32&#160;</span>Pues Juan oualah onamechonmatiltico in tlen cuali ohtli, uan yeh namehuantzitzin amo onanconniltocaqueh; pero in tiquiuahcatominnichicouanih uan in siuameh naquin monamacah, quemah ocniltocaqueh. Uan namehuantzitzin, masqui onanconitaqueh non, amo onamonmoyolcuipqueh uan onanconniltocaqueh. </div>
<div class='s'>Tlanihniuiltil ica tlen amo cuali medieros </div>
<div class='r'>(Mr. 12:1-12; Lc. 20:9-19) </div>
<div class='p'>
<span class="verse" id="MT21_33">33&#160;</span>’Ixconcaquican ocse tlanihniuiltil: Se tlacatl tlen ocpiaya se ueyi tlali, octoocac uva uan occolaltih. Oquichiu se tlaticochtli itich in titl campa icpatzcas in uva, uan oquichiu se cali uehcapan tlen itich ompa tlapihpiasqueh. </div>
<div class='p'>’Uan satepan oquintlaneutihteu in tlatoctli siqui medieros uan oyah uehca. </div>
<div class='m'>
<span class="verse" id="MT21_34">34&#160;</span>Uan ihcuac yoehcoc in tonal ihcuac yochicau uan ictiquih in uva, in teteco oquintitlan siqui itlaqueualuan innauac in medieros, octlahtlanitoh macxiluican tlen yeh iyohca. </div>
<div class='m'>
<span class="verse" id="MT21_35">35&#160;</span>Pero in medieros oquintzitzquihqueh in tlaqueualten uan se octiuihqueh, nocse ocmictihqueh, uan nocse ocmacaqueh ica titl. </div>
<div class='m'>
<span class="verse" id="MT21_36">36&#160;</span>In teteco ocsipa oquintitlan ocsiqui itlaqueualuan, ocachi miqueh uan amo achtoh, uan nochtin sannoiuqui ohcon oquinchiuilihqueh. </div>
<div class='p'>
<span class="verse" id="MT21_37">37&#160;</span>’Satepan octitlan yehyeh niconeu, octitlan yeh nic ocyoluih: “Noconeu yeh quemah ictlepanitasqueh.” </div>
<div class='m'>
<span class="verse" id="MT21_38">38&#160;</span>Pero ihcuac in medieros oquitaqueh in teconeu, ocmosepaniluihqueh: “Yeh nin naquin nochi iaxcatis. Ixuiquican matmictican, uan matmoyohcatican tlen yeh oisquia iaxca.” </div>
<div class='m'>
<span class="verse" id="MT21_39">39&#160;</span>Ocquihquixtihqueh den uvahtlatoctli, uan ocmictihqueh. </div>
<div class='p'>
<span class="verse" id="MT21_40">40&#160;</span>Jesús oquimiluih: </div>
<div class='p'>—Ihcuac uitz niteco non tlatoctli, ¿tlenoh nanconyoluiah quinchiuilis nonqueh medieros? </div>
<div class='p'>
<span class="verse" id="MT21_41">41&#160;</span>Yehuan oquiluihqueh: </div>
<div class='p'>—Quinpohpoloquiu necateh amo cuali medieros uan amo quinpialis teicnoitalistli, uan quintlaneutis ocsiquin nitlatoc naquin quemah macxiluican in tlatiyotl ihcuac ahsis in tonal. </div>
<div class='p'>
<span class="verse" id="MT21_42">42&#160;</span>Jesús oquimiluih: </div>
<div class='p'>—¿Max amo queman nanconamapoutoqueh in Teotlahtolamatl campa ihcuiliutoc: </div>
<div class='q'>In titl tlen in calchiuanih ocsicantlalihqueh nic amo ocuilitaqueh, </div>
<div class='q'>yehua omochiuaco tlayacantoc titl tlachicaualoni. </div>
<div class='q'>Ohcon oquichiu yen toTecotzin, </div>
<div class='q'>uan itmouisticmatih tehuan naquin itquitah ica in toixtololouan?<a href='#FN24' epub:type='noteref' class='noteref'>§</a> </div>
<div class='m'>
<span class="verse" id="MT21_43">43&#160;</span>Ica non innamechoniluia, in paquilis de namonpouisqueh itich nitiquiuahcayo Dios namechonquixtilisqueh namehuantzitzin, uan quinmactisqueh tocniuan naquin quemah mactemactican in tlen cuali tlen Dios ictlahtlani. </div>
<div class='m'>
<span class="verse" id="MT21_44">44&#160;</span>[Uan nochi naquin uitzis ipan non titl tlen in calchiuanih ocsicantlalihqueh motlamipohpostiquis, uan naquin ipan uitziquiu non titl, ictlamicuehcuechos.] </div>
<div class='p'>
<span class="verse" id="MT21_45">45&#160;</span>Ihcuac in teopixcatlayacanqueh uan in fariseos oquincaqueh in tlanihniuiltilten, ocahsicamatqueh Jesús oquincahcaquitihtoya yehuan nonqueh tlanihniuiltilten. </div>
<div class='m'>
<span class="verse" id="MT21_46">46&#160;</span>Uan yehuan ocniquiah ictzitzquisqueh, pero oquimixmouilayah in tocniuan, nic yehuan oquitayah Jesús quemeh se teotlanauatani.  </div>
<div class='psalmlabel' id='MT22_0'> 22</div>
<div class='s'>Tlanihniuiltil ica in tlanotzalten itich in monamictililuitl </div>
<div class='p'>
<span class="verse" id="MT22_1">1&#160;</span>Jesús ocsipa opeu quinnonotza ica tlanihniuiltil. Oquimiluih: </div>
<div class='p'>
<span class="verse" id="MT22_2">2&#160;</span>—Nitiquiuahcayo Dios moniuilia iuan se ueyitiquiuahqui tlen oquichiu se ueyi iluitl nic omonamictih nitelpocau, </div>
<div class='m'>
<span class="verse" id="MT22_3">3&#160;</span>uan oquintitlan nitlaqueualuan maquinnotzatin nitlanotzaluan mauiquih itich non monamictililuitl, uan yeh masqui oquinnotzatoh, nitlanotzaluan amo ocniqueh yasqueh. </div>
<div class='m'>
<span class="verse" id="MT22_4">4&#160;</span>Ocsipa oquintitlan ocsiquin itlaqueualuan, oquimiluih: “Ixquimoniluican notlanotzaluan ya tlachihchiutli in tlacual, nocuacuehuan uan notlahpialuan tlatomaualten yonquinmictih, uan nochi ya catqui, xouiquih itich in monamictililuitl.” </div>
<div class='m'>
<span class="verse" id="MT22_5">5&#160;</span>Masqui ohcon in tlanotzalten amo otlatlacamatqueh, yehyeh oyahqueh. Se oyah itlalpan, se oyah itich nitiquiu, </div>
<div class='m'>
<span class="verse" id="MT22_6">6&#160;</span>uan nocsiquin oquintzitzquihqueh in tlaqueualten uan tlensa oquinchiuilihqueh uan oquinmictihqueh. </div>
<div class='m'>
<span class="verse" id="MT22_7">7&#160;</span>Ihcuac in ueyitiquiuah oquimat, tlailiuis ocualan uan oquintitlan nisoldados, uan oquinpohpoloh necateh temictanih uan octlatih nimaltipeu. </div>
<div class='m'>
<span class="verse" id="MT22_8">8&#160;</span>Satepan oquimiluih nitlaqueualuan: “Ya tlachihchiutli nochi tlen moniqui itich nin monamictililuitl, uan yeh notlanotzaluan ocnextihqueh nic amo ocnamiquia isqueh nican. </div>
<div class='m'>
<span class="verse" id="MT22_9">9&#160;</span>Ica non, xonyacan itich in ohmeh, uan ixquimonnotzacan mauiquih itich in monamictililuitl nochi naquin nanconahsisqueh.” </div>
<div class='m'>
<span class="verse" id="MT22_10">10&#160;</span>Ihcuacon in tlaqueualten oyahqueh itich in ohmeh uan oquinnichicohqueh nochi naquin oquimahsiqueh, tlen cualimeh uan tlen amo. Uan itich in monamictililuitl oten ica tlanotzalten. </div>
<div class='p'>
<span class="verse" id="MT22_11">11&#160;</span>’Ihcuac in ueyitiquiuahqui ocalac oquimitato in tlanotzalten, oquitac ompa se tlacatl naquin amo otlaquentoya ica tlaquemitl tlen quicuih itich monamictililuitl. </div>
<div class='m'>
<span class="verse" id="MT22_12">12&#160;</span>Oquiluih: “Tocniu, ¿quenih otoncalac nican uan yeh amo tontlaquentoc ica tlaquemitl tlen icmoquentiah itich monamictililuitl?” Uan in tlacatl amo ocnanquilih. </div>
<div class='m'>
<span class="verse" id="MT22_13">13&#160;</span>Ihcuacon in ueyitiquiuahqui oquintiquitih nitlaqueualuan: “Ixconxoihilpican uan ixconmaihilpican, uan ixcontlatiuican quiyauac itich in tlayouilotl; ompa chocas uan motlanquilotzcuas ica toneualis.” </div>
<div class='m'>
<span class="verse" id="MT22_14">14&#160;</span>Tlamilauca, masqui miqueh naquin tlanotzalten, amo miqueh naquin tlapihpinten. </div>
<div class='s'>¿Max cuali sectlaxtlauas impuesto noso amo? </div>
<div class='r'>(Mr. 12:13-17; Lc. 20:20-26) </div>
<div class='p'>
<span class="verse" id="MT22_15">15&#160;</span>Ihcuacon in fariseos oyahqueh uan omotlahtolmacaqueh quenih icuitzitisqueh Jesús itich itlah itlahtol. </div>
<div class='m'>
<span class="verse" id="MT22_16">16&#160;</span>Ica non in fariseos oquintitlanqueh nintlasalohcauan iuan siquin non pouih iuan Herodes, oquiluitoh: </div>
<div class='p'>—Tlamachtani, itmatih touatzin tontlahtoua ica tlen milauac uan tontlamachtia ica milaucatlahtol niohtectzin Dios. Touatzin amo tonmocamamohtia tontlahtos, pues amo tonmoyacana ica quen tlahtlamati acah. </div>
<div class='m'>
<span class="verse" id="MT22_17">17&#160;</span>Ica non ixtechonilui, quen itconita: ¿Max tecauilia nitlanauatil Moisés sectlaxtlauas impuesto inauac in ueyitiquiuahtlayacanqui romano, noso amo? </div>
<div class='p'>
<span class="verse" id="MT22_18">18&#160;</span>Pero Jesús ocmatia nimamocualyo, uan oquimiluih: </div>
<div class='p'>—¡Ometitoc namoxayac! ¿Tleca nanconniquih nannechonuitzitisqueh? </div>
<div class='m'>
<span class="verse" id="MT22_19">19&#160;</span>Ixnechonnextilican se tomin tlen ica sectlaxtlaua impuesto. </div>
<div class='p'>Uan Yehuan ocnextilihqueh se tomin tlen ipatca se tonaltiquitl. </div>
<div class='m'>
<span class="verse" id="MT22_20">20&#160;</span>Uan Jesús oquimiluih: </div>
<div class='p'>—¿Aquih iixtipan uan aquih itoocaa catqui itich nin tomin? </div>
<div class='p'>
<span class="verse" id="MT22_21">21&#160;</span>Yehuan ocnanquilihqueh: </div>
<div class='p'>—Yen ueyitiquiuahtlayacanqui. </div>
<div class='p'>Jesús oquimiluih: </div>
<div class='p'>—Tla ohcon, tlen iaxca in ueyitiquiuahtlayacanqui, ixconmactican in ueyitiquiuahtlayacanqui, uan tlen iaxca Dios, ixconmactican Dios. </div>
<div class='p'>
<span class="verse" id="MT22_22">22&#160;</span>Ihcuac ohcon occaqueh ocmotetzauihqueh, uan ihcuacon sa occauqueh uan oyahqueh. </div>
<div class='s'>¿Max yancuicayolisqueh tlen yomiqueh? </div>
<div class='r'>(Mr. 12:18-27; Lc. 20:27-40) </div>
<div class='p'>
<span class="verse" id="MT22_23">23&#160;</span>Itich non tonal oualahqueh inauac Jesús siqui saduceos. Yehuan naquin quihtouah amo yancuicayolisqueh in miquemeh. Uan octlahtlanihqueh: </div>
<div class='p'>
<span class="verse" id="MT22_24">24&#160;</span>—Tlamachtani, Moisés oquihtoh tla se tlacatl namiqueh miqui uan amo iccauteua dion se iconeu, moniqui nicniu non tlacatl icmonamictis non siuatl. Ohcon ninconeuan pouisqueh quemeh iconeuan naquin yomic. </div>
<div class='m'>
<span class="verse" id="MT22_25">25&#160;</span>Uan ohcon, otquimixmatqueh chicome icnimeh. In tlayacayotl omonamictih, uan satepan omic, uan amo oquincauteu iconeuan iuan nisiuau. Ica non nicniu omonamictih iuan non siuatl. </div>
<div class='m'>
<span class="verse" id="MT22_26">26&#160;</span>Sannoiuqui ohcon omochiu iuan in teopa icniu, uan noiuqui iuan non ic yeyi, uan ohcon nochtin non chicome ocmonamictihqueh. </div>
<div class='m'>
<span class="verse" id="MT22_27">27&#160;</span>Satepan ihcuac omiqueh nochtin, noiuqui omic in siuatl. </div>
<div class='m'>
<span class="verse" id="MT22_28">28&#160;</span>Axan, itich in yancuicayolilis, ¿aquih pouis isiuau, tla nochtin in chicome icnimeh ocmonamictihqueh? </div>
<div class='p'>
<span class="verse" id="MT22_29">29&#160;</span>Jesús oquimiluih: </div>
<div class='p'>—Tlamilauca namonmopolouah ica tlen nancontlahtlanih, nic amo nanconixmatih in Teotlahtolamatl dion nichicaualitzin Dios. </div>
<div class='m'>
<span class="verse" id="MT22_30">30&#160;</span>Tlamilauca, itich in yancuicayolilis acmo acah monamictis, dion ictemactisqueh acah mamonamicti. Naquin yancuicayolisqueh isqueh quemeh niiluicactlatitlancauan Dios tlen cateh iluicac. </div>
<div class='m'>
<span class="verse" id="MT22_31">31&#160;</span>Pero tla nancontlahtlanih max yancuicayolisqueh in miquemeh, ¿max amo nanconamapoutoqueh tlen Dios onamechoniluih, ihcuac oquihtoh: </div>
<div class='m'>
<span class="verse" id="MT22_32">32&#160;</span>“Neh iDios in Abraham, in Isaac, uan in Jacob”? Ica non ixconmatican, Dios amo iDios in miquemeh, tlamo yeh iDios naquin yoltoqueh. </div>
<div class='p'>
<span class="verse" id="MT22_33">33&#160;</span>Ihcuac in tocniuan ohcon occaqueh, ocmotetzauihqueh nitlamachtilis. </div>
<div class='s'>In tlanauatil tlen ocachi tlayacantoc </div>
<div class='r'>(Mr. 12:28-34) </div>
<div class='p'>
<span class="verse" id="MT22_34">34&#160;</span>Ihcuac in fariseos ocmatqueh nic Jesús oquinsintlacaquitih in saduceos, yehuan sannoiuqui omonichicohqueh, </div>
<div class='m'>
<span class="verse" id="MT22_35">35&#160;</span>uan semeh yehuan, se tlamachtani den tlanauatil, san oquinic ictlatlatas in Jesús, ica non octlahtlanih: </div>
<div class='p'>
<span class="verse" id="MT22_36">36&#160;</span>—Tlamachtani, ¿catliyeh in tlanauatil tlen ocachi tlayacantoc? </div>
<div class='p'>
<span class="verse" id="MT22_37">37&#160;</span>Jesús ocnanquilih: </div>
<div class='p'>—“Ittlasohtlas moTecotzin Dios ica nochi moyolo, ica nochi moalma uan ica nochi motlayoluilis.” </div>
<div class='m'>
<span class="verse" id="MT22_38">38&#160;</span>Yehua nin in tlanauatil tlen ocachi ueyi uan ocachi tlayacantoc. </div>
<div class='m'>
<span class="verse" id="MT22_39">39&#160;</span>Uan non ya ic ome tlanauatil moniuilia iuan tlen achtoh: “Ittlasohtlas mocniu quemeh teh itmotlasohtla.” </div>
<div class='m'>
<span class="verse" id="MT22_40">40&#160;</span>Itich ninqueh ome tlanauatilten motlachicauilihtoc nochi nitlamachtilis in tlanauatil uan in teotlanauatanih. </div>
<div class='s'>¿Inauac aquih ualeuani in Cristo Temaquixtani? </div>
<div class='r'>(Mr. 12:35-37; Lc. 20:41-44) </div>
<div class='p'>
<span class="verse" id="MT22_41">41&#160;</span>Uan quen oc ompa onichicautoyah in fariseos, </div>
<div class='m'>
<span class="verse" id="MT22_42">42&#160;</span>Jesús oquintlahtlanih: </div>
<div class='p'>—¿Tlenoh nanconyoluiah den Cristo Temaquixtani? ¿Aquih iconeu? </div>
<div class='p'>Yehuan ocnanquilihqueh: </div>
<div class='p'>—De David. </div>
<div class='p'>
<span class="verse" id="MT22_43">43&#160;</span>Jesús oquimiluih: </div>
<div class='p'>—Tla ohcon, ¿quenih David, ihcuac in Espíritu Santo octlahtolyacan, oquiluih iTecotzin? Pues oquihtoh: </div>
<div class='q'>
<span class="verse" id="MT22_44">44&#160;</span>In toTecotzin Dios oquiluih noTecotzin: </div>
<div class='q'>“Xonmotlalihtzino noyecmapan, </div>
<div class='q'>uan inquintlalis itlampa mocxitzitzin aquihqueh mitzoncocoliah.” </div>
<div class='m'>
<span class="verse" id="MT22_45">45&#160;</span>¿Tla ohcon, tla David icnotza in Cristo Temaquixtani iTecotzin, quenih uilis isqui iconeu? </div>
<div class='p'>
<span class="verse" id="MT22_46">46&#160;</span>Uan amacah ouilic itlah ocnanquilih. Itich non tonal opeu acmo acah omixeuaya itlah octlahtlanaya.  </div>
<div class='psalmlabel' id='MT23_0'> 23</div>
<div class='s'>Jesús quimixiluia tlen icchiuah in fariseos uan in teotlamachtanih </div>
<div class='r'>(Mr. 12:38-40; Lc. 11:37-54; 20:45-47) </div>
<div class='p'>
<span class="verse" id="MT23_1">1&#160;</span>Satepan Jesús opeu quinnonotza in tocniuan uan nitlasalohcauan, oquimiluih: </div>
<div class='p'>
<span class="verse" id="MT23_2">2&#160;</span>—In fariseos uan teotlamachtanih cateh queh ipatca in Moisés nic icteahsicamatiltiah in tlanauatil. </div>
<div class='m'>
<span class="verse" id="MT23_3">3&#160;</span>Ica non, ixquimoncaquican uan ixconchiuacan nochi tlen namechoniluiah, uan tlen quemah, amo yeh nanconniuiliah ninchiualis, ixconmatican yehuan tlen tlamachtiah masecchiua, amo icchiuah. </div>
<div class='m'>
<span class="verse" id="MT23_4">4&#160;</span>Yehuan ictememeltiah tlamemel simi itic uan oueh secchiuas, uan ohcon quinpantlaliliah in tocniuan, uan yeh yehuan dion se inmahpil coliniah tlen ica icchiuasqueh tlen ictememeltiah. </div>
<div class='m'>
<span class="verse" id="MT23_5">5&#160;</span>Nochi tlen icchiuah, icchiuah yeh nic icniquih in tocniuan maquimitacan. Yehuan quinpatlaucachiuah imixcuac tlen itich icuicah in tlanauatil, uan icuiyaquiltiah nitenyac nintlaquen. </div>
<div class='m'>
<span class="verse" id="MT23_6">6&#160;</span>Campa tlatlacuatiueh icuilitah motlalisqueh campa motlaliah naquin cuahcualten, uan icuilitah motlalisqueh yec tlaixpan itich in teotlanauatilcalmeh. </div>
<div class='m'>
<span class="verse" id="MT23_7">7&#160;</span>Sannoiuqui icuilitah maquintlahpalocan ica tetlacachiualis itich in tianquisten, uan maquinnotzacan “notemachtihcau”. </div>
<div class='p'>
<span class="verse" id="MT23_8">8&#160;</span>’Pero namehuantzitzin amo ixconcauacan manamechonnotzacan “notemachtihcau”; ixconmatican sanse namoTemachtihcau [uan non yen Cristo], uan nochtin namehuantzitzin namonpouih namonicnimeh. </div>
<div class='m'>
<span class="verse" id="MT23_9">9&#160;</span>Uan amaquin ixconnotzacan namotahtzin itich in tlalticpactli; ixconmatican sanse namoTahtzin cah, uan non yeh naquin meuiltihticah iluicac. </div>
<div class='m'>
<span class="verse" id="MT23_10">10&#160;</span>Uan amo ixconcauacan manamechonnotzacan “noteyacancau”; ixconmatican sanse namoTeyacancau cah, uan non yen Cristo Temaquixtani. </div>
<div class='m'>
<span class="verse" id="MT23_11">11&#160;</span>Naquin semeh namehuantzitzin ocachi ueyi, moniqui isqui queh itlaqueual nocsiquin. </div>
<div class='m'>
<span class="verse" id="MT23_12">12&#160;</span>Tlamilauca, nochi naquin mouehcapantlalia, ictlalpancauasqueh, uan naquin micnoteca icuehcapantlalisqueh. </div>
<div class='p'>
<span class="verse" id="MT23_13">13&#160;</span>’¡Pero ay tlasohtzitzinten namehuan, teotlamachtanih uan fariseos, ometitoc namoxayac!, pues nanquimonixtzacuiliah in tocniuan calaquisqueh campa motlanauatilia Dios, uan yeh namehuantzitzin dion amo namoncalaquih, uan dion amo nanquimoncauah macalaquican naquin ictemohtoqueh ompa calaquisqueh. </div>
<div class='p'>
<span class="verse" id="MT23_14">14&#160;</span>[’¡Ay tlasohtzitzinten namehuan, teotlamachtanih uan fariseos, ometitoc namoxayac!, pues nanquimonchancuiliah in icnosiuameh, uan yeh masqui ohcon namonmoteixpantiah queh oisquia simi namoncualmeh coconeh quen simi uehcau namonmomachtihtoqueh. Ica nochi non nanconmotlanilihtoqueh ocachi ueyi tlatzacuiltilis.] </div>
<div class='p'>
<span class="verse" id="MT23_15">15&#160;</span>’¡Ay tlasohtzitzinten namehuan, teotlamachtanih uan fariseos, ometitoc namoxayac! Nanconninimiliah in mar uan in tlali nic nanconniquih nanconchiuasqueh acah macsili in tlaniltoquilistli judío, uan ihcuac yonamonuiliqueh onanconchiuqueh non, nanconcuipah non tocniu opa ocachi iconeu in amocuali uan amo namehuan. </div>
<div class='p'>
<span class="verse" id="MT23_16">16&#160;</span>’¡Ay tlasohtzitzinten namehuan, tlayacanqueh popoyomeh! Nancontouah: “Tla acah motencaua uan ictoocaayotia in teopantli, amo ocachi tlenoh non, uan tla acah motencaua uan ictoocaayotia yen oro tlen catqui itich in teopantli, uilica icchiuas tlen oquihtoh.” </div>
<div class='m'>
<span class="verse" id="MT23_17">17&#160;</span>¡Sinquisa amo nanmoyoluiah uan nanpopoyomeh! ¿Ixnechoniluican tlenoh ocachi ueyi ipanti, in oro noso yen teopantli tlen icchiua mai tlateochiual in oro? </div>
<div class='m'>
<span class="verse" id="MT23_18">18&#160;</span>Uan noiuqui nanconihtouah: “Tla acah motencaua uan ictoocaayotiah in altar, amo ocachi tlenoh non, uan tla motencaua uan ictoocaayotia yen tlatemactil tlen cah itich in altar, uilica icchiuas tlen oquihtoh.” </div>
<div class='m'>
<span class="verse" id="MT23_19">19&#160;</span>¡Sinquisa amo nanmoyoluiah uan nanpopoyomeh! ¿Ixnechoniluican tlenoh ocachi ueyi ipanti, in tlatemactil noso yen altar tlen icchiua mai tlateochiual in tlatemactil? </div>
<div class='m'>
<span class="verse" id="MT23_20">20&#160;</span>Pues naquin motencaua uan ictoocaayotia in altar, amo san ica in altar motencautoc, tlamo noiuqui ica nochi tlen cah itich; </div>
<div class='m'>
<span class="verse" id="MT23_21">21&#160;</span>uan naquin motencaua uan ictoocaayotia in teopantli, motencaua ica in teopantli uan ica Yehuatzin naquin metzticah ompa; </div>
<div class='m'>
<span class="verse" id="MT23_22">22&#160;</span>uan naquin motencaua uan ictoocaayotia in iluicac, motencaua ica in tiquiuahcaicpal tlen cah iluicac uan ica naquin tolohticah itich. </div>
<div class='p'>
<span class="verse" id="MT23_23">23&#160;</span>’¡Ay tlasohtzitzinten namehuan, teotlamachtanih uan fariseos, ometitoc namoxayac! Pues nancontemactiah nimahtlacyo hasta yen menta uan in anís uan in comino, uan nanconilcauah nancontlacamatisqueh tlen ocachi tlayacantoc tetlahtlanilia in tlanauatil: masecchiua tlen cuali innauac in tocniuan, maseteicnoita, uan masetlatlacamati inauactzinco Dios. Yeh quemah, moniqui nancontemactisqueh nimahtlacyo nochi, pero amo nanconixpanauisqueh nanconchiuasqueh tlen yec uan nancontlacamatisqueh Dios. </div>
<div class='m'>
<span class="verse" id="MT23_24">24&#160;</span>¡Tlayacanqueh popoyomeh, nanconihcuaniah in moyotl nic amo nanconniquih nancontolosqueh, uan yeh nancontolouah se camello! </div>
<div class='p'>
<span class="verse" id="MT23_25">25&#160;</span>’¡Ay tlasohtzitzinten namehuan, teotlamachtanih uan fariseos, ometitoc namoxayac!, pues nacchipauah in vaso uan in caxitl san ic pani, uan yeh ic namoyolihtic tentoc ichticyotl uan amocualyotl. </div>
<div class='m'>
<span class="verse" id="MT23_26">26&#160;</span>¡Fariseo popoyotl! Achtoh ixchipaua in vaso [uan mocax] ic tlahtic, uan ohcon chipauis ic pani. </div>
<div class='p'>
<span class="verse" id="MT23_27">27&#160;</span>’¡Ay, tlasohtzitzinten namehuan, teotlamachtanih uan fariseos, ometitoc namoxayac! Namehuantzitzin quemeh in miqueticochten tlen ic pani quinpahpah istaqueh, uan ohcon ic pani motah cualtzitzin, uan yeh ic tlahtic tentoc ica iomiyo miquetl, uan tentoc ica palancayotl. </div>
<div class='m'>
<span class="verse" id="MT23_28">28&#160;</span>Sannoiuqui ohcon namehuantzitzin, tlamilauca ic pani namonmonextiah cualmeh coconeh innauac in tocniuan, uan yeh ic tlahtic tlailiuis ome namoxayac uan namontentoqueh ica amocualyotl. </div>
<div class='p'>
<span class="verse" id="MT23_29">29&#160;</span>’¡Ay tlasohtzitzinten namehuan, teotlamachtanih uan fariseos, ometitoc namoxayac! Nanquimoniscaltiah incal ninmiqueticochuan in teotlanauatanih, uan nanquimonxohxochiyotiah tlen ica quimilnamiquih campa tooctoqueh naquin oyah yec ninchiualis. </div>
<div class='m'>
<span class="verse" id="MT23_30">30&#160;</span>Uan nanconihtouah: “Tla tehuan otchanchiuanih ihcuac ochanchiuqueh in toyauehcautahuan, amo inuan otteuantisquiah quen oquinmictihqueh in teotlanauatanih.” </div>
<div class='m'>
<span class="verse" id="MT23_31">31&#160;</span>Ohcon quen nanconihtouah, namehuantzitzin namonohmah nanconmopantiah nic namonpouih namonteconeuan innauac naquin oquinmictihqueh in teotlanauatanih. </div>
<div class='m'>
<span class="verse" id="MT23_32">32&#160;</span>¡Ica non, ixcahxitican axan namehuan tlen ocpeualtihqueh namotahuan! </div>
<div class='p'>
<span class="verse" id="MT23_33">33&#160;</span>’¡Cuahcual couameh, ipiluan couameh! ¿Quenih nanconcholouilisqueh in tlicotlatzacuiltilis? </div>
<div class='m'>
<span class="verse" id="MT23_34">34&#160;</span>Ica non neh inquintitlanis namonauac teotlanauatanih, tlaixmatqueh uan tlamachtanih. Siquin nanquinmictisqueh uan nanquinsohsasqueh, uan ocsiquin nanquintacapitzosqueh itich namoteotlanauatilcaluan, uan itich tleyasa altipetl tlensaso nanquinchiuilihtinimisqueh. </div>
<div class='m'>
<span class="verse" id="MT23_35">35&#160;</span>Uan ohcon namotich uitzis nintlahtlacol nochtin naquin ocxauanihqueh nimeso in tlacameh yolchipauaqueh, peua ica nieso in yolchipauac Abel uan tlami ica nieso in Zacarías iconeu in Berequías, naquin onacmictihqueh tlahcoyan campa ictlatiah in tlatemactil uan in teopantli. </div>
<div class='m'>
<span class="verse" id="MT23_36">36&#160;</span>Tlamilauca innamechiluia, nochi nin tlatzacuiltilis uitz impan in tocniuan tlen chanchiuah itich ninqueh tonalmeh. </div>
<div class='s'>Jesús icchoquilia Jerusalén </div>
<div class='r'>(Lc. 13:34-35) </div>
<div class='p'>
<span class="verse" id="MT23_37">37&#160;</span>’¡Jerusalén, Jerusalén, teh naquin itquinmictia in teotlanauatanih, uan itquinmaca ica titl naquin quintitlanih monauac! ¡Quesquipa onicnic inquinnichicos mopiluan, quemeh se caxtil quintlampauia nipiluan itlampa nimaihtlapaluan, uan teh amo oticnic! </div>
<div class='m'>
<span class="verse" id="MT23_38">38&#160;</span>Ixconmatican, campa namonchanchiuah namechoncauilisqueh mahsic tlaiyocayan. </div>
<div class='m'>
<span class="verse" id="MT23_39">39&#160;</span>Tlamilauca innamechoniluia, acmo ocsipa nannechonitasqueh tlamo hasta ihcuac nanconihtosqueh: “Tlateochiual naquin uitz ica nitoocaatzin in toTecotzin.”  </div>
<div class='psalmlabel' id='MT24_0'> 24</div>
<div class='s'>Jesús quimiluia nic icuitzitisqueh in teopantli </div>
<div class='r'>(Mr. 13:1-2; Lc. 21:5-6) </div>
<div class='p'>
<span class="verse" id="MT24_1">1&#160;</span>Ihcuac Jesús oquis itich in teopantli uan yoyahtoya, nitlasalohcauan omotoquihqueh inauac uan oquiluihqueh maquita quen cuahcual in calmeh tlen pouih itich in teopantli. </div>
<div class='m'>
<span class="verse" id="MT24_2">2&#160;</span>Jesús oquinnanquilih: </div>
<div class='p'>—¿Nanconitah nochi nin? Tlamilauca innamechoniluia, amo mocauas nipaniutoc dion se titl tlen amo icuitzitisqueh. </div>
<div class='s'>Tlenoh techmatiltis tla ya ehcotoc niyacatlamiyan in tonalmeh </div>
<div class='r'>(Mr. 13:3-23; Lc. 21:7-24; 17:22-24) </div>
<div class='p'>
<span class="verse" id="MT24_3">3&#160;</span>Satepan ihcuac Jesús yocatca itich in tipetl Olivos ompa omotlalih, uan nitlasalohcauan omotoquihqueh inauac, uan ompa sican octlahtlanihqueh: </div>
<div class='p'>—Ixtechonilui, ¿quemanian ohcon mochiuas? ¿Tlenoh achtoh panos tlen techmatiltis tla ya toualmouicas, uan tla ya ehcotoc niyacatlamiyan in tonalmeh? </div>
<div class='p'>
<span class="verse" id="MT24_4">4&#160;</span>Jesús oquinnanquilih: </div>
<div class='p'>—Cuali xonmotlachialican amo yeh acah namechoncahcayaua itich non. </div>
<div class='m'>
<span class="verse" id="MT24_5">5&#160;</span>Ixconmatican, miqueh uitzeh ica notoocaa, cualihtohtasqueh: “Neh in Cristo Temaquixtani”, uan miqueh quincahcayauasqueh. </div>
<div class='m'>
<span class="verse" id="MT24_6">6&#160;</span>Uan nanconcaquisqueh quen motiuiah in tocniuan de ocsiqui tlatlamantli tlalmeh, uan nanconmatisqueh ocsican ya peuasqueh. Masqui ohcon mapanoto, amo xonmomohtican, pues ixconmatican nochi non icpia tlen ohcon panos; masqui tlamilauca non ayamo yehua niyacatlamiyan in tonalmeh. </div>
<div class='m'>
<span class="verse" id="MT24_7">7&#160;</span>Ualmahcocuisqueh, mixnamiquisqueh in tocniuan itich tlatlamantli tlalmeh, uan in cuahcual tiquiuahcayomeh den tlalticpactli mixnamiquisqueh. Uan ic miccan isqui [cocolistli queh chiyauistli,] mayantli uan chicauac tlalolinis. </div>
<div class='m'>
<span class="verse" id="MT24_8">8&#160;</span>Nochi nin isqui yaquin ipeualo in tlahyouilistli. </div>
<div class='p'>
<span class="verse" id="MT24_9">9&#160;</span>’Ihcuacon namechontemactisqueh manamechontlapanoltican uan manamechonmictican, uan itich nochi in tlalticpactli temohtih namechoncocolisqueh nic nanconniltocah notoocaa. </div>
<div class='m'>
<span class="verse" id="MT24_10">10&#160;</span>Itich nonqueh tonalmeh miqueh acmo tlaniltocasqueh nonauac, uan moteteiluisqueh se uan ocse, uan se uan ocse temohtih mococolisqueh. </div>
<div class='m'>
<span class="verse" id="MT24_11">11&#160;</span>Uan miqueh tlen ictouah mach icsiliah tlahtol de Dios ualmoquitzteuasqueh uan quincahcayauasqueh miqueh. </div>
<div class='m'>
<span class="verse" id="MT24_12">12&#160;</span>Uan quen temohtih yomomiquiltih in tlen amo cuali, nintetlasohtlalis miqueh sehseuis. </div>
<div class='m'>
<span class="verse" id="MT24_13">13&#160;</span>Pero naquin icxicos ahsis itich niyacatlamiyan nochi, isqui tlamaquixtil. </div>
<div class='m'>
<span class="verse" id="MT24_14">14&#160;</span>Uan nin cuali tlahtol tlen techualmatiltihtiu nitiquiuahcayo Dios motematiltis itich nochi in tlalticpactli, uan itich nochtin in tlalmeh icmatisqueh, uan ihcuacon ehcos niyacatlamiyan in tonalmeh. </div>
<div class='p'>
<span class="verse" id="MT24_15">15&#160;</span>’Uan ihcuac nanconitasqueh campa tlamouisticapan catqui in tlen tetlahiltih pitzotic, ohcon quemeh otechmatiltih in teotlanauatani Daniel —naquin camapoua nin tlahtol macahsicamati—, </div>
<div class='m'>
<span class="verse" id="MT24_16">16&#160;</span>ihcuacon naquin isqueh Judea macholocan itich in tipeyoh. </div>
<div class='m'>
<span class="verse" id="MT24_17">17&#160;</span>Naquin isqui ipan nical amo matimo icalihtic oc canatiu itlah. </div>
<div class='m'>
<span class="verse" id="MT24_18">18&#160;</span>Uan naquin isqui itich in acaual amo mamocuipa canatiu nitlaquen. </div>
<div class='m'>
<span class="verse" id="MT24_19">19&#160;</span>¡Ay tlasohtzitzinten in siuameh naquin cocoxqueh ica conetl uan naquin tlachichitihtosqueh itich nonqueh tonalmeh! </div>
<div class='m'>
<span class="verse" id="MT24_20">20&#160;</span>Ixcontlatlautican Dios maconchiua ihcuac ahsis non tonal ihcuac namoncholosqueh, amo mai tlasiseyacatlah noso moseuilistonal. </div>
<div class='m'>
<span class="verse" id="MT24_21">21&#160;</span>Pues ihcuacon isqui ueyitemohtih tlahyouilistli, tlen amo queman ohcon motztoc desde ipeuyan in tlalticpactli hasta axan, uan dion ayic queman ocsipa ohcon mochiuas. </div>
<div class='m'>
<span class="verse" id="MT24_22">22&#160;</span>Uan tla Dios amo oquintzocotzintilani nonqueh tonalmeh, amaquin oisquia tlamaquixtil. Pero ipampa nitlapihpincauan, Yehuatzin quintzocotzintilis nonqueh tonalmeh. </div>
<div class='p'>
<span class="verse" id="MT24_23">23&#160;</span>’Ihcuacon, tla acah namechoniluis: “Ixconitacan, nican catqui in Cristo Temaquixtani”, noso “Ne catqui”, amo ixconniltocacan. </div>
<div class='m'>
<span class="verse" id="MT24_24">24&#160;</span>Innamechoniluia non nic uitzeh tlen moteneuah mach cristos uan tlen ictouah mach icsiliah tlahtol de Dios. Yehuan quinchiuasqueh cuahcual iluicacnescayomeh uan iluicacchiualisten, uan ica tlacahcayauasqueh. Uan tla ouilisquia, noiuqui quincahcayauasqueh masqui naquin tlapihpinten. </div>
<div class='m'>
<span class="verse" id="MT24_25">25&#160;</span>Nochi nin innamechoniluihtoc achtoh. </div>
<div class='m'>
<span class="verse" id="MT24_26">26&#160;</span>Ica non, tla acah namechoniluis: “Ixquitacan, catqui nepa tlauaquilistlah”, amo ixconitatin; noso: “Catqui calihtic”, amo ixconniltocacan. </div>
<div class='m'>
<span class="verse" id="MT24_27">27&#160;</span>Tlamilauca innamechoniluia, ohcon quemeh ihcuac se tlapitlanil pitlani desde campa ic panquisa in tonaltzin hasta ic campa pancalaqui, ohcon noiuqui yec motas ihcuac ualmouicas niConeu in Tlacatl. </div>
<div class='m'>
<span class="verse" id="MT24_28">28&#160;</span>Sannoiuqui ohcon quemeh ihcuac nanconitah monichicouah in tzohpilomeh, nanconmatih ompa cah itlah mictoc. </div>
<div class='s'>Ihcuac uitz niConeu in Tlacatl </div>
<div class='r'>(Mr. 13:24-37; Lc. 21:25-33; 17:26-30, 34-36) </div>
<div class='p'>
<span class="verse" id="MT24_29">29&#160;</span>’Itich nonqueh tonalmeh, san quen panoua non ueyitemohtih tlahyouilistli, in tonaltzin seuis uan in metztli acmo tlauis. In sitlalimeh tlen cateh iluicac uitzisqueh, uan nochi chicaualis tlen ica motzitzquihtoc in iluicac mahmacauis. </div>
<div class='m'>
<span class="verse" id="MT24_30">30&#160;</span>Ihcuacon itich in iluicac itlah monextis tlen techmatiltis ya ualahtoc niConeu in Tlacatl, uan ihcuacon nochi pantli de tocniuan itich in tlalticpactli tlauel chocasqueh, uan quitasqueh niConeu in Tlacatl ualahtoc itich in mixtli, ica mic chicaualistli uan ica mahsic nochi quen Yehuatzin mouistic. </div>
<div class='m'>
<span class="verse" id="MT24_31">31&#160;</span>Uan ihcuac mocaquis icpitzasqueh chicauac in trompeta, Yehuatzin quintitlanis niiluicactlatitlancauan, maquinnichicotin nitlapihpincauan itich ninaui yacapan in tlalticpac, mayeh ipeuyan uan itlamiyan in tlalticpac. </div>
<div class='p'>
<span class="verse" id="MT24_32">32&#160;</span>’Xontlasalocan ica tlen namechonnextilia in icoxpouitl: Ihcuac nimaxiuyo youalsilis uan peua maxiuyoua, ya nanconmatih acmo uehcau ehcos in tonalah. </div>
<div class='m'>
<span class="verse" id="MT24_33">33&#160;</span>Sannoiuqui ohcon, ihcuac namehuantzitzin nanconitasqueh ya mochiutoc nochi non, ixconmatican niyacatlamiyan in tonalmeh ya ehcotoc, queh oisquia ya catqui caltenco. </div>
<div class='m'>
<span class="verse" id="MT24_34">34&#160;</span>Tlamilauca innamechoniluia, nochi nin mochiuas ihcuac ayamo miquisqueh in tocniuan tlen chanchiuah itich ninqueh tonalmeh. </div>
<div class='m'>
<span class="verse" id="MT24_35">35&#160;</span>In iluicac uan tlalticpactli poliuis, masqui ohcon neh notlahtol amo queman poliuis. </div>
<div class='p'>
<span class="verse" id="MT24_36">36&#160;</span>’Uan tlen quemah, amacah icmati tlen tonal uan tlen hora ohcon mochiuas, dion in iluicactlatitlanten, dion niConeu Dios, tlamo sayeh noTahtzin icmomachitia. </div>
<div class='p'>
<span class="verse" id="MT24_37">37&#160;</span>’Ohcon quemeh omochiu ihcuac ochanchiu Noé, noiuqui ohcon mochiuas ihcuac uitz niConeu in Tlacatl. </div>
<div class='m'>
<span class="verse" id="MT24_38">38&#160;</span>Itich nonqueh tonalmeh, ihcuac ayamo oualaya in tetzaucaquiyauitl, in tlen ochanchiuayah otlacuayah, oatliah, omonamictayah uan oquintemacayah nimichpocauan mamonamictican. Ohcon occhiutoyah hasta itich necah tonal ihcuac Noé ocalac itich in arca. </div>
<div class='m'>
<span class="verse" id="MT24_39">39&#160;</span>Uan amo otlaahsicamatqueh tlamo hasta ihcuac oualah in tetzaucaquiyauitl uan oquintlamiuicac. Sannoiuqui ohcon mochiuas ihcuac uitz niConeu in Tlacatl. </div>
<div class='m'>
<span class="verse" id="MT24_40">40&#160;</span>Ihcuacon ome tiquitosqueh itich in acaual, se icuicasqueh uan nocse iccauasqueh. </div>
<div class='m'>
<span class="verse" id="MT24_41">41&#160;</span>Ome siuameh tlapayantosqueh, se icuicasqueh uan nocse iccauasqueh. </div>
<div class='p'>
<span class="verse" id="MT24_42">42&#160;</span>’Ica non xonyectlachixtocan, pues amo nanconmatih tlen tonal ehcoquiu namoTecotzin. </div>
<div class='m'>
<span class="verse" id="MT24_43">43&#160;</span>Tlamilauca innamechoniluia nin: Tla in teteco itich se calihtictli ocmatini tlen hora ehcos in ichtic, otlachixtosquia, uan amo occauasquia mactlachtiquili itich nicalihtic. </div>
<div class='m'>
<span class="verse" id="MT24_44">44&#160;</span>Ica non, noiuqui namehuantzitzin xonchihchiutocan; ixconmatican, niConeu in Tlacatl ehcoquiu ihcuac amo tzocotzin nanconchixtoqueh. </div>
<div class='s'>Tlanihniuiltil ica non ome tlaqueualten </div>
<div class='r'>(Lc. 12:41-48) </div>
<div class='p'>
<span class="verse" id="MT24_45">45&#160;</span>’¿Aquih isqui quemeh in tlaqueual naquin inauac uili semoyolchicaua uan cuali tlayoluiliseh, naquin in teteco ictlalia matlachixto itich nicalihtic matetlamaca ihcuac icnamiqui? </div>
<div class='m'>
<span class="verse" id="MT24_46">46&#160;</span>Tlateochiualpaquini necah tlaqueual naquin ihcuac ehcos niteco, cahsiquiu icchiutoc ohcon. </div>
<div class='m'>
<span class="verse" id="MT24_47">47&#160;</span>Tlamilauca innamechoniluia, niteco ictlalis mactlachiali itich nochi tlen iaxca. </div>
<div class='m'>
<span class="verse" id="MT24_48">48&#160;</span>Pero tla necah tlaqueual yehyeh quisa amo cuali uan peua icyoluia: “Noteco oc uehcauas, amo niman uitz”, </div>
<div class='m'>
<span class="verse" id="MT24_49">49&#160;</span>uan yehyeh peua quintacapitzoua nitlaqueualicniuan, uan peua san tlacua uan tlauana iuan in tlauanqueh, </div>
<div class='m'>
<span class="verse" id="MT24_50">50&#160;</span>niteco uitz se tonal ihcuac yeh amo icyoluis, uan itich se hora ihcuac yeh amo icmatis. </div>
<div class='m'>
<span class="verse" id="MT24_51">51&#160;</span>Uan ihcuacon chicauac ictlatzacuiltis, uan iccauatiu matlahyoui inuan naquin ome inxayac. Ompa chocas uan motlanquilotzcuas ica toneualis.  </div>
<div class='psalmlabel' id='MT25_0'> 25</div>
<div class='s'>Tlanihniuiltil ica in mahtlactli ichpocameh </div>
<div class='p'>
<span class="verse" id="MT25_1">1&#160;</span>’Sannoiuqui nitiquiuahcayo Dios moniuilis iuan tlen opanoc iuan mahtlactli ichpocameh, naquin ocanqueh nintlauil uan oyahqueh ocnamiquitoh in novio. </div>
<div class='m'>
<span class="verse" id="MT25_2">2&#160;</span>Macuilten cuali omoyoluayah uan macuilten amo. </div>
<div class='m'>
<span class="verse" id="MT25_3">3&#160;</span>In tlen amo omoyoluayah ocuicaqueh nintlauil, uan amo ocuicaqueh ocsiqui aceite. </div>
<div class='m'>
<span class="verse" id="MT25_4">4&#160;</span>Pero in tlen cuali omoyoluayah ocuicayah nintlauil, uan sican noiuqui ocuicaqueh aceite. </div>
<div class='m'>
<span class="verse" id="MT25_5">5&#160;</span>Uan nic in novio amo oehcoya, oquimahsic cochistli nochtin, uan ocochuitzqueh. </div>
<div class='m'>
<span class="verse" id="MT25_6">6&#160;</span>Uan quemeh tlahcoyouac omocac se chicauac tlahtol: “¡Yompauitz in novio, ixnamiquitin!” </div>
<div class='m'>
<span class="verse" id="MT25_7">7&#160;</span>Ihcuacon nochtin in ichpocameh omeuqueh uan oquinchihchiuqueh nintlauiluan. </div>
<div class='m'>
<span class="verse" id="MT25_8">8&#160;</span>Uan in tlen amo moyoluiah oquimiluihqueh naquin cuali moyoluiah: “Ixtechmactican siqui namoaceite, in totlauiluan ya seutoqueh.” </div>
<div class='m'>
<span class="verse" id="MT25_9">9&#160;</span>Pero naquin cuali moyoluiah oquinnanquilihqueh: “Tla ohcon itchiuah techpolos mayeh tehuan uan mayeh namehuan. Ocachi cuali ixyacan campa icnamacah uan ixmocouitin.” </div>
<div class='m'>
<span class="verse" id="MT25_10">10&#160;</span>Pero ihcuac yehuan oyahqueh ocmocouitoh, oehcoc in novio, uan in ichpocameh naquin omochihchiuqueh ocalaqueh iuan itich in monamictililuitl, uan omotzacu in calten. </div>
<div class='m'>
<span class="verse" id="MT25_11">11&#160;</span>Satepan oehcoqueh nocsiquin ichpocameh, oquihtouayah: “¡ToTecotzin, toTecotzin, ixtechontlatlapouili!” </div>
<div class='m'>
<span class="verse" id="MT25_12">12&#160;</span>Uan yeh oquinnanquilih: “Tlamilauca innamechiluia, amo innamechixmati.” </div>
<div class='p'>
<span class="verse" id="MT25_13">13&#160;</span>’Ica non, xonyectlachixtocan, pues amo nanconmatih tlen tonal uan tlen hora uitz niConeu in Tlacatl. </div>
<div class='s'>Tlanihniuiltil ica in tlaqueualten tlen oquinmactihqueh tomin mactiquitilican </div>
<div class='p'>
<span class="verse" id="MT25_14">14&#160;</span>’Nitiquiuahcayo Dios moniuilia iuan tlen oquichiu se tlacatl naquin ihcuac oyah uehca, oquinnotz nitlaqueualuan uan oquimiluih mactlachialican itich tlen iaxca. </div>
<div class='p'>
<span class="verse" id="MT25_15">15&#160;</span>’Se ocmactih macuil tomin ipatca simpoual uan mahtlactli mil (30,000) tonaltiquitl, ocse ocmactih ome tomin ipatca mahtlactlamome mil tonaltiquitl, uan ocse ocmactih se tomin ipatca chicuasen mil tonaltiquitl, uan ohcon ninteco oquinmactih sehse quemeh yehuan ouilisquiah ictiquitiltisqueh. Uan satepan oyah uehca. </div>
<div class='m'>
<span class="verse" id="MT25_16">16&#160;</span>Naquin ocsilih macuil tomin oyah uan octiquitiltih, uan oquitlan oc macuil tomin. </div>
<div class='m'>
<span class="verse" id="MT25_17">17&#160;</span>Sannoiuqui ohcon naquin ocsilih ome tomin, oquitlan oc ome tomin. </div>
<div class='m'>
<span class="verse" id="MT25_18">18&#160;</span>Pero naquin ocsilih se tomin oquichiu se tlacoyoctli itich in tlali, uan ompa octlaatih nitomin niteco. </div>
<div class='p'>
<span class="verse" id="MT25_19">19&#160;</span>’Satepan ihcuac yopanoc mic tonal oualah ninteco ninqueh tlaqueualten, uan oquintlahtlanilico maquiluican quenih octiquitiltihqueh nitomin. </div>
<div class='m'>
<span class="verse" id="MT25_20">20&#160;</span>Naquin ocsilih macuil tomin oualah inauac niteco uan ocualiquilih oc macuil tomin, oquiluih: “Noteco, otnechonmactih macuil tomin, ixconita, onictlan oc macuil tomin.” </div>
<div class='m'>
<span class="verse" id="MT25_21">21&#160;</span>Niteco oquiluih: “Simi cuali, teh cuali itnotlaqueual uan monauac uili semoyolchicaua. Uan nic cuali otcontiquitiltih tlen san tzocotzin onmitzonmactih, neh inmitzonmactis ocachi mic, axan xoncalaqui uan nouan xonpaqui.” </div>
<div class='m'>
<span class="verse" id="MT25_22">22&#160;</span>Noiuqui oualah inauac niteco naquin ocsilih ome tomin, uan oquiluih: “Noteco, ome tomin otnechonmactih, ixconita, onictlan oc ome tomin.” </div>
<div class='m'>
<span class="verse" id="MT25_23">23&#160;</span>In teteco oquiluih: “Simi cuali, teh cuali itnotlaqueual uan monauac uili semoyolchicaua. Uan nic cuali otcontiquitiltih tlen san tzocotzin onmitzonmactih, neh inmitzonmactis ocachi mic, axan xoncalaqui uan nouan xonpaqui.” </div>
<div class='m'>
<span class="verse" id="MT25_24">24&#160;</span>Uan naquin ocsilih se tomin noiuqui oualah inauac niteco, uan oquiluih: “Noteco, inmitzonixmati simi chicauac motlahtoltzin, tonpixca campa amo otontoocac, uan tontlaeua campa amo otontlatipeu. </div>
<div class='m'>
<span class="verse" id="MT25_25">25&#160;</span>Ica non onmitzonmouilih, uan oniah ontlaltoocac motomintzin. Uan axan nicancah tlen moyohcatzin.” </div>
<div class='m'>
<span class="verse" id="MT25_26">26&#160;</span>Niteco ocnanquilih: “Tlaqueual amo cuali uan tlatziuqui, tla queh otmatia nic inpixca campa amo ontoocac uan in tlaeua campa amo ontlatipeu, </div>
<div class='m'>
<span class="verse" id="MT25_27">27&#160;</span>tla ohcon, ocnamiquia oxtlalani notomin itich in banco, uan ihcuac onehcosquia, otnechonmactisquia ya iuan tlen oquitlan.” </div>
<div class='m'>
<span class="verse" id="MT25_28">28&#160;</span>In teteco oquimiluih naquin ompa ocatcah: “Ixcuilican in tomin uan ixmactican naquin icpia in mahtlactli tomin. </div>
<div class='m'>
<span class="verse" id="MT25_29">29&#160;</span>Tlamilauca innamechoniluia, naquin icpia, ocachi icmactisqueh, uan icpias ocachi. Uan naquin amo icpia, mayeh tlen tzocotzin icpia iccuilisqueh. </div>
<div class='m'>
<span class="verse" id="MT25_30">30&#160;</span>Uan nicancah amo cuali tlaqueual, ixcontlatiuican quiyauac itich in tlayouilotl, ompa chocas uan motlanquilotzcuas ica toneualis.” </div>
<div class='s'>In tonal ihcuac Yehuatzin conihtos tlenoh intich moniqui in tocniuan itich nochi in tlalmeh </div>
<div class='p'>
<span class="verse" id="MT25_31">31&#160;</span>’Ihcuac niConeu in Tlacatl ualmouicas ica nimouisticchicaualitzin uan iuan nochtin in iluicactlatitlanten [iaxcauan Dios], ihcuacon motlalis itich nimouistictiquiuahcaicpal. </div>
<div class='m'>
<span class="verse" id="MT25_32">32&#160;</span>Uan inauac quinnichicosqueh in tlalticpactlacameh tlen pouih itich nochi in tlalmeh, uan Yehuatzin quinxilos in tocniuan, quemeh in tlahpixqui quinxiloua in ichcameh uan in chivos. </div>
<div class='m'>
<span class="verse" id="MT25_33">33&#160;</span>In ichcameh quintlalis iyecmapan, uan in chivos iopochmapan. </div>
<div class='m'>
<span class="verse" id="MT25_34">34&#160;</span>Ihcuacon Yehuatzin in Ueyitiquiuahqui quimiluis tlen cateh iyecmapan: “Ixuiquican, tlateochiualten iaxcauan noTahtzin, xoncalaquican nican campa intlanauatia, yeh nin tlen namoaxca tlen yocatca tlayectlalil ipeuyan in tlalticpactli. </div>
<div class='m'>
<span class="verse" id="MT25_35">35&#160;</span>Pues ihcuac onmayan onannechontlamacaqueh; ihcuac onamic, onannechonmactihqueh atl; ihcuac oncatca uehca nochan uan amo onpiaya canih inmocauas, onannechonsilihqueh namocalihtic. </div>
<div class='m'>
<span class="verse" id="MT25_36">36&#160;</span>Ihcuac amo onpiaya notilmah, namehuantzitzin onannechontlaquentihqueh; ihcuac onmococouaya, onannechoncahcalaquitoh; ihcuac ontzacutoya, onannechonitatoh.” </div>
<div class='m'>
<span class="verse" id="MT25_37">37&#160;</span>Ihcuacon naquin oyah yec ninchiualis ictlahtlanisqueh: “ToTecotzin, ¿quemanian otmitzonitaqueh tonmayana uan otmitzontlamacaqueh, noso otonamiquia uan otmitzonmactihqueh atl? </div>
<div class='m'>
<span class="verse" id="MT25_38">38&#160;</span>¿Noso quemanian otmitzonitaqueh toncah uehca mochantzin uan otmitzonsilihqueh tochan, noso amo otconpiaya tlenoh itconmoquentis uan otmitzontlaquentihqueh? </div>
<div class='m'>
<span class="verse" id="MT25_39">39&#160;</span>¿Uan quemanian otmitzonitaqueh tonmococoua noso otontzacutoya uan otmitzonitatoh?” </div>
<div class='m'>
<span class="verse" id="MT25_40">40&#160;</span>Ihcuacon Yehuatzin in Ueyitiquiuahqui quinnanquilis: “Tlamilauca innamechoniluia, nochi tlen onanconchiuqueh ipampa semeh ninqueh nocniuan tlen amitlah inpanti, ictosniqui yen nehua onannechonchiuilihqueh.” </div>
<div class='p'>
<span class="verse" id="MT25_41">41&#160;</span>’Ihcuacon noiuqui quimiluis naquin cateh iopochmapan: “Ixmihcuanican de nonauac, namehuan naquin namopan cah nicualanilitzin Dios; ixyacan itich in tlicotlatzacuiltilis tlen ica in sintitl nochipa, tlen tlachiutli ompa yasqui in amocuali uan nitematlancauan. </div>
<div class='m'>
<span class="verse" id="MT25_42">42&#160;</span>Pues ihcuac onmayan, amo onannechtlamacaqueh; ihcuac onamic, amo onannechmactihqueh atl. </div>
<div class='m'>
<span class="verse" id="MT25_43">43&#160;</span>Ihcuac oncatca uehca nochan, amo onannechsilihqueh namocalihtic; ihcuac amo onpiaya notilmah, amo onannechtlaquentihqueh; ihcuac onmococouaya uan ontzacutoya, amo onannechitatoh.” </div>
<div class='m'>
<span class="verse" id="MT25_44">44&#160;</span>Ihcuacon yehuan noiuqui ictlahtlanisqueh: “ToTecotzin, ¿quemanian otmitzonitaqueh tonmayana, tonamiqui, toncah uehca mochantzin, amo itconpia motilmahtzin, tonmococoua, noso otontzacutoya, uan amo otmitzonmatlanqueh?” </div>
<div class='m'>
<span class="verse" id="MT25_45">45&#160;</span>Ihcuacon Yehuatzin quinnanquilis: “Tlamilauca innamechiluia, ohcon quen amo onanconchiuqueh innauac semeh ninqueh tlen ocachi amotlen inpanti, ictosniqui yen nehua amo onannechonchiuilihqueh.” </div>
<div class='m'>
<span class="verse" id="MT25_46">46&#160;</span>Ihcuacon yehuan ninqueh yasqueh itich in tlatzacuiltilistli tlen ica in sintitl nochipa, uan naquin oyah yec ninchiualis yasqueh itich in yolilistli tlen ica in sintitl nochipa.  </div>
<div class='psalmlabel' id='MT26_0'> 26</div>
<div class='s'>Motlahtolmacah quenih icmictisqueh Jesús </div>
<div class='r'>(Mr. 14:1-2; Lc. 22:1-2; Jn. 11:45-53) </div>
<div class='p'>
<span class="verse" id="MT26_1">1&#160;</span>Satepan ihcuac Jesús oquintlaminonotz nochi nin tlahtol, oquimiluih nitlasalohcauan: </div>
<div class='p'>
<span class="verse" id="MT26_2">2&#160;</span>—Ya nanconmatih, sa ome tonal poliui uan peuas in pascuahiluitl, uan ihcuacon niConeu in Tlacatl ictemactisqueh macsohsacan. </div>
<div class='p'>
<span class="verse" id="MT26_3">3&#160;</span>Ic ihcuacon in teopixcatlayacanqueh, [in teotlamachtanih] uan in tiquiuahqueh judíos omonichicohqueh itich niquiyau in ueyiteopixcatlayacanqui Caifás, </div>
<div class='m'>
<span class="verse" id="MT26_4">4&#160;</span>uan omotlahtolmacaqueh quenih uilis ictzitzquisqueh Jesús ica itlah istlacatilis, uan ohcon icmictisqueh. </div>
<div class='m'>
<span class="verse" id="MT26_5">5&#160;</span>Octouayah: </div>
<div class='p'>—Tla ohcon itchiuasqueh, amo ohcon itchiuasqueh yehyeh itich in iluitl, amo yeh ualmahcocui nochi in altipetl. </div>
<div class='s'>Se siuatzintli ictlalilia ahuiyactli in Jesús itich in altipetl Betania </div>
<div class='r'>(Mr. 14:3-9; Jn. 12:1-8) </div>
<div class='p'>
<span class="verse" id="MT26_6">6&#160;</span>Ihcuac Jesús ocatca Betania, ichan Simón naquin octoocaayotayah Palax, </div>
<div class='m'>
<span class="verse" id="MT26_7">7&#160;</span>se siuatzintli omotoquih inauac Jesús. In siuatzintli ocuicaya se cuacualtzin cocontzin tentoc ica ahuiyactli simi patioh, uan ocnoquih itich nitzonticon Jesús ihcuac ocatca icah mesa. </div>
<div class='m'>
<span class="verse" id="MT26_8">8&#160;</span>Ihcuac ohcon oquitaqueh nitlasalohcauan, ocualanqueh uan oquihtohqueh: </div>
<div class='p'>—¿Tleca sannencah motlacauiloua nin? </div>
<div class='m'>
<span class="verse" id="MT26_9">9&#160;</span>Nin ahuiyactli ouilisquia secnamacas ica mic tomin uan ica osequinmatlanisquia naquin amitlah icpiah. </div>
<div class='p'>
<span class="verse" id="MT26_10">10&#160;</span>Jesús oquicac nochi non, uan oquimiluih: </div>
<div class='p'>—¿Tleca nanconmohsiuiah nin siuatzintli? Ixconmatican, yeh oquichiu se cuali chiualis nonauac. </div>
<div class='m'>
<span class="verse" id="MT26_11">11&#160;</span>Tlamilauca, in tocniuan tlen amitlah icpiah nochipa nican nanquimonpiasqueh namouantzin, pero neh amo nochipa nannechonpiasqueh namouan. </div>
<div class='m'>
<span class="verse" id="MT26_12">12&#160;</span>Nin siuatzintli ihcuac onechtlalilih nin ahuiyactli, quisa queh icchihchiutoc notlalnacayo ihcuac yas itich in ticochtli. </div>
<div class='m'>
<span class="verse" id="MT26_13">13&#160;</span>Tlamilauca innamechoniluia, ic cansaso campa ictenonotzasqueh nin tlahtol tlen cualica temaquixtilistli, ic nouiyan itich nochi in tlalticpactli, noiuqui momatis tlen oquichiu nin siuatzintli, uan ica non moilnamictos. </div>
<div class='s'>Judas motetiquiuia ictemactis Jesús </div>
<div class='r'>(Mr. 14:10-11; Lc. 22:3-6) </div>
<div class='p'>
<span class="verse" id="MT26_14">14&#160;</span>Ihcuacon semeh nimahtlactlamome itlasalohcauan, naquin itoocaa Judas Iscariote, oyah innauac in teopixcatlayacanqueh </div>
<div class='m'>
<span class="verse" id="MT26_15">15&#160;</span>uan oquimiluih: </div>
<div class='p'>—¿Quexquich nannechonmactiah uan neh innamechonmactis Jesús? </div>
<div class='p'>Yehuan oquiluihqueh icmactisqueh simpoual uan mahtlactli platahtomin. </div>
<div class='m'>
<span class="verse" id="MT26_16">16&#160;</span>Uan itich non tonal Judas opeu sa ictemoua quenih ictemactis Jesús. </div>
<div class='s'>Jesús icpeualtia in cenahilnamicocatl </div>
<div class='r'>(Mr. 14:12-25; Lc. 22:7-23; Jn. 13:21-30; 1 Co. 11:23-26) </div>
<div class='p'>
<span class="verse" id="MT26_17">17&#160;</span>Itich in tonal ihcuac peua in iluitl ihcuac quicuah in pan tlen amo icpia levadura, nitlasalohcauan Jesús omotoquihqueh inauac uan octlahtlanihqueh: </div>
<div class='p'>—¿Canih itconniqui matyectlalitin nochi uan ohcon itconcuas in pascuahtlacual? </div>
<div class='p'>
<span class="verse" id="MT26_18">18&#160;</span>Yeh oquimiluih: </div>
<div class='p'>—Xonyacan itich in altipetl, ichan non se tlacatl, uan ixconiluican: “In toTemachtihcau ictoua: Nohora ya ehcotoc, uan itich mochantzin nicuas in pascuahtlacual iuan notlasalohcauan.” </div>
<div class='p'>
<span class="verse" id="MT26_19">19&#160;</span>Nitlasalohcauan occhiuqueh quemeh Jesús oquintiquitih, uan occhihchiuqueh in pascuahtlacual. </div>
<div class='p'>
<span class="verse" id="MT26_20">20&#160;</span>Ihcuac yotlayouac, Jesús omotlalih icah in mesa iuan nimahtlactlamome itlasalohcauan. </div>
<div class='m'>
<span class="verse" id="MT26_21">21&#160;</span>Uan ihcuac yotlacuahtoyah, oquimiluih: </div>
<div class='p'>—Tlamilauca innamechoniluia, semeh namehuantzitzin nechtemactis. </div>
<div class='p'>
<span class="verse" id="MT26_22">22&#160;</span>Yehuan tlailiuis otlaocoxqueh, uan sehse opeu ictlahtlani: </div>
<div class='p'>—¿Max yen neh, noTecotzin? </div>
<div class='p'>
<span class="verse" id="MT26_23">23&#160;</span>Jesús oquinnanquilih: </div>
<div class='p'>—Naquin tlapaloua nouan itich in caxitl, yehua nechtemactis. </div>
<div class='m'>
<span class="verse" id="MT26_24">24&#160;</span>Tlamilauca, niConeu in Tlacatl yas itich in miquilistli, ohcon quemeh ihcuiliutoc itich in Teotlahtolamatl icpanos yeh.<a href='#FN25' epub:type='noteref' class='noteref'>*</a> ¡Tlen quemah, ay tlasohtzintli necah naquin ictemactis niConeu in Tlacatl! Ocachi cuali oisquia para non tlacatl amo otlacatini. </div>
<div class='p'>
<span class="verse" id="MT26_25">25&#160;</span>Judas, naquin octemactisquia, octlahtlanih: </div>
<div class='p'>—Tlamachtani, ¿max yen neh? </div>
<div class='p'>Jesús oquiluih: </div>
<div class='p'>—Touatzin ohcon yotconihtoh. </div>
<div class='p'>
<span class="verse" id="MT26_26">26&#160;</span>Ihcuac otlacuahtoyah, Jesús oquian in pan, octeochiu, occocoton uan oquinmactih nitlasalohcauan, uan oquimiluih: </div>
<div class='p'>—Ixconanacan, ixconcuacan, nin yeh notlalnacayo. </div>
<div class='p'>
<span class="verse" id="MT26_27">27&#160;</span>Satepan Jesús oquian in vino, uan ihcuac yomotlasohcamat inauactzinco Dios, oquinmactih, uan oquimiluih: </div>
<div class='p'>—Ixconsepanonican nin vino namonochtin, </div>
<div class='m'>
<span class="verse" id="MT26_28">28&#160;</span>nicancah yeh noeso tlen ica cana chicaualis in yancuic tlahtolsintilil tlen Dios icchiua iuan in tlacameh. Nin noeso xauanis inpampa miqueh, uan ica cahsisqueh tetlapohpoluilis de nintlahtlacol. </div>
<div class='m'>
<span class="verse" id="MT26_29">29&#160;</span>Tlamilauca innamechoniluia, ipeuyan axan acmo ocsipa inconis niayo in uva, tlamo hasta necah tonal ihcuac inconis namouantzin niyancuic ayo in uva ompa campa motlanauatilia noTahtzin. </div>
<div class='s'>Jesús quiluia Pedro nic yexpa quihtos amo quixmati </div>
<div class='r'>(Mr. 14:26-31; Lc. 22:31-34; Jn. 13:36-38) </div>
<div class='p'>
<span class="verse" id="MT26_30">30&#160;</span>Satepan ihcuac yomocuicatihqueh ica salmos, oyahqueh itich in tipetl Olivos. </div>
<div class='m'>
<span class="verse" id="MT26_31">31&#160;</span>Ihcuacon Jesús oquimiluih: </div>
<div class='p'>—Nochtin namehuantzitzin nannechoncauteuasqueh nin youal, pues ohcon ihcuiliutoc itich in Teotlahtolamatl: “Incohcocos in tlahpixqui, uan nichcauan tlen quinpia xixinisqueh.”<a href='#FN26' epub:type='noteref' class='noteref'>†</a> </div>
<div class='m'>
<span class="verse" id="MT26_32">32&#160;</span>Pero satepan ihcuac yonyancuicayol, intlayacanas nias Galilea. </div>
<div class='p'>
<span class="verse" id="MT26_33">33&#160;</span>Pedro oquiluih: </div>
<div class='p'>—Masqui nochtin mamitzoncauacan, neh ayic inmitzoncauas. </div>
<div class='p'>
<span class="verse" id="MT26_34">34&#160;</span>Jesús ocnanquilih: </div>
<div class='p'>—Tlamilauca inmitzoniluia, itich nin youal, achtoh ihcuac tzahtzis in gallo, yexpa itconihtos amo itnechonixmati. </div>
<div class='p'>
<span class="verse" id="MT26_35">35&#160;</span>Pedro oquiluih: </div>
<div class='p'>—Masqui mouantzin manechmictican, neh amo queman inquihtos amo inmitzonixmati. </div>
<div class='p'>Uan nochtin nitlasalohcauan ohcon oquihtouayah. </div>
<div class='s'>Jesús yaui Getsemaní icmonochilitiu Dios </div>
<div class='r'>(Mr. 14:32-42; Lc. 22:39-46) </div>
<div class='p'>
<span class="verse" id="MT26_36">36&#160;</span>Satepan Jesús oyah inuan nitlasalohcauan campa itoocaayan Getsemaní, uan oquimiluih: </div>
<div class='p'>—Nican xonmotlalican, neh manioh nepa manmonochilih Dios. </div>
<div class='p'>
<span class="verse" id="MT26_37">37&#160;</span>Oquinuicac in Pedro uan non omen iconeuan in Zebedeo. Jesús opeu simi tlaocoya uan oyolnemiquia. </div>
<div class='m'>
<span class="verse" id="MT26_38">38&#160;</span>Ihcuacon oquimiluih: </div>
<div class='p'>—Tlailiuis mic tlaocol inpia itich noyolo, inmachilia nechmictia. Xonmocauacan nican uan nouan xontlachixtocan. </div>
<div class='p'>
<span class="verse" id="MT26_39">39&#160;</span>Jesús oyah ocachi nepa tlaixpan, omotlancuaquitz uan omixcuatocac itich in tlali, uan ihquin octlatlautih Dios: </div>
<div class='p'>—Notahtzin, tla itcomoniquiltia, amo ixconcaua manconi nin xaloh de tlahyouilistli. Tlen quemah, amo mamochiua quen neh inniqui, yehyeh mamochiua tlen Tehuatzin motlaniquilitzin. </div>
<div class='p'>
<span class="verse" id="MT26_40">40&#160;</span>Jesús oualmocuip campa ocatcah nitlasalohcauan, uan oquimahsico cohcochtoqueh; uan oquiluih in Pedro: </div>
<div class='p'>—¿Queutoc, amo onanconxicohqueh dion se hora nouan namontlachixtosqueh? </div>
<div class='m'>
<span class="verse" id="MT26_41">41&#160;</span>Xontlachixtocan uan xonmotlatlautican inauactzinco Dios manamechonmatlani amo xonuitzican ihcuac namechonyoltilanas in tlahtlacol. Tlamilauca, namoespíritu icpia non cuali tlaniquilis, pero namotlalnacayo amo chicauac. </div>
<div class='p'>
<span class="verse" id="MT26_42">42&#160;</span>Uan ocsipa oyah ocmonochilito Dios, uan ic opa ihquin oquihtoh: </div>
<div class='p'>—Notahtzin, tla amo uili itnechonihcuanilia nin xaloh de tlahyouilis uan uilica inconis, mamochiua motlaniquilitzin. </div>
<div class='p'>
<span class="verse" id="MT26_43">43&#160;</span>Ocsipa oualmocuip uan oquimahsico cohcochtoqueh, nic nimixtololouan sa omotzacuayah quen simi ocochmiquiah. </div>
<div class='m'>
<span class="verse" id="MT26_44">44&#160;</span>Oquincauteu uan oyah, uan ic yexpatica ocmonochilito Dios, uan ocsipa oquihtoh quemeh achtoh. </div>
<div class='m'>
<span class="verse" id="MT26_45">45&#160;</span>Satepan oualah innauac nitlasalohcauan uan oquimiluih: </div>
<div class='p'>—¿Oc namoncochisqueh, oc namonmoseuisqueh? Ixconitacan, yoehcoc in hora ihcuac niConeu in Tlacatl ictemactisqueh inmac in tlahtlacouanih. </div>
<div class='m'>
<span class="verse" id="MT26_46">46&#160;</span>¡Xonmoquitzteuacan uan chouehqueh! Ixconitacan, ya ualahtoc naquin nechtemactis. </div>
<div class='s'>Ictzitzquiah Jesús </div>
<div class='r'>(Mr. 14:43-50; Lc. 22:47-53; Jn. 18:2-11) </div>
<div class='p'>
<span class="verse" id="MT26_47">47&#160;</span>Oc otlahtohtoya Jesús, ihcuac oehcoc in Judas, semeh nimahtlactlamome itlasalohcauan. Iuan oualayah miqueh tlacameh ica espadas, uan ocsiquin ica sehse inpoh. Yehuan intlatitlancauan in teopixcatlayacanqueh uan in tiquiuahqueh judíos. </div>
<div class='m'>
<span class="verse" id="MT26_48">48&#160;</span>Judas, naquin octemactih, yoquimiluihca: </div>
<div class='p'>—Naquin neh inquixtenamiquis, yeh yehua, uan yehua ixcontzitzquican. </div>
<div class='p'>
<span class="verse" id="MT26_49">49&#160;</span>Ihcuacon omotoquih inauac Jesús uan oquiluih: </div>
<div class='p'>—¡Manmitzmotlahpaluilihtzino, tlamachtani! </div>
<div class='p'>Uan oquixtenamic. </div>
<div class='m'>
<span class="verse" id="MT26_50">50&#160;</span>Jesús oquiluih: </div>
<div class='p'>—Nocnitzin, ¿tlenoh ic otoualah? </div>
<div class='p'>Ihcuacon nocsiqui tlacameh omotoquihqueh inauac Jesús, uan octzitzquihqueh, uan ocuicaqueh ictzacuasqueh. </div>
<div class='p'>
<span class="verse" id="MT26_51">51&#160;</span>Pero semeh tlen iuan ocatcah Jesús ocquixtih niespada uan occohcocoh nitlaqueual in ueyiteopixcatlayacanqui, octiquilih ninacas. </div>
<div class='m'>
<span class="verse" id="MT26_52">52&#160;</span>Jesús oquiluih: </div>
<div class='p'>—Ixconcalticho moespada campa ocatca, pues nochtin naquin quicuih in espada, noiuqui ica espada miquisqueh. </div>
<div class='m'>
<span class="verse" id="MT26_53">53&#160;</span>¿Quenat itconyoluia neh amo uilis intlatlautis noTahtzin, uan Yehuatzin sanniman nechiualtitlanilis ocachi uan amo mahtlactlamome mil iluicactlatitlanten? </div>
<div class='m'>
<span class="verse" id="MT26_54">54&#160;</span>¿Pero ohcon, quenih mochiuas tlen ihcuiliutoc itich in Teotlahtolamatl, tlen ictoua uilica ohcon mochiuas? </div>
<div class='p'>
<span class="verse" id="MT26_55">55&#160;</span>Itich non hora Jesús oquimiluih tlen ompa ocatcah: </div>
<div class='p'>—¿Tleca onamoualahqueh onannechontzitzquicoh ica espadas uan ica pouitl, quemeh oisquia onancontzitzquicoh se ichtic? Mostlah onmotlalaya namouan uan ontlamachtaya icah in teopantli, uan yeh ompa amo onannechontzitzquihqueh. </div>
<div class='m'>
<span class="verse" id="MT26_56">56&#160;</span>Tlamilauca, nochi nin ohcon panotoc para ohcon mochiuas tlen oquihcuilohqueh in teotlanauatanih itich in Teotlahtolamatl. </div>
<div class='p'>Ihcuacon nochtin nitlasalohcauan occauteuqueh ompa isel uan ocholohqueh. </div>
<div class='s'>Jesús icuicah inauac in tiquiuahqueh judíos </div>
<div class='r'>(Mr. 14:53-65; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MT26_57">57&#160;</span>Naquin octzitzquihqueh Jesús ocuicaqueh inauac in ueyiteopixcatlayacanqui Caifás, campa onichicautoyah in teotlamachtanih uan in tiquiuahqueh judíos. </div>
<div class='m'>
<span class="verse" id="MT26_58">58&#160;</span>Pero Pedro san uehca oyaya icuitlapan Jesús, uan ohcon oyah uan oahsito itich niquiyau in ueyiteopixcatlayacanqui. Ocalac uan omotlalih iuan in teananih, nic ocniquia quitas quenih oyacatlamisquia nochi non. </div>
<div class='p'>
<span class="verse" id="MT26_59">59&#160;</span>In teopixcatlayacanqueh uan nochi in ueyitiquiuahcayotl judío octemouayah itlah istlacatilis tlen ica icteiluisqueh, uan ohcon uilis ictemactisqueh itich in miquilistli. </div>
<div class='m'>
<span class="verse" id="MT26_60">60&#160;</span>Pero amo ocahsiqueh, masqui omoteixpantihqueh miqueh tlen ocualpahpantihtayah tlensa in Jesús. Pero sauil tipitzin oehcoqueh ome naquin </div>
<div class='m'>
<span class="verse" id="MT26_61">61&#160;</span>oquihtohqueh: </div>
<div class='p'>—Necah tlacatl oquihtoh: “Neh uilis inxitinis niteopan Dios, uan ipan yeyi tonal ocsipa inmanas.” </div>
<div class='p'>
<span class="verse" id="MT26_62">62&#160;</span>Ihcuacon in ueyiteopixcatlayacanqui omosinquitz uan octlahtlanih Jesús: </div>
<div class='p'>—¿Amo itlah itconihtos tlen ica tonmopaleuis? ¿Tlenoh ictosniqui nin tlen ica mitzteiluiah? </div>
<div class='p'>
<span class="verse" id="MT26_63">63&#160;</span>Pero Jesús amo onauatia. Ihcuacon in ueyiteopixcatlayacanqui oquiluih: </div>
<div class='p'>—Ica nitoocaatzin Dios inmitztiquitia, ixtechilui: ¿Max yen teh in Cristo Temaquixtani, niConetzin Dios? </div>
<div class='p'>
<span class="verse" id="MT26_64">64&#160;</span>Jesús ocnanquilih: </div>
<div class='p'>—Touatzin ohcon yotconihtoh. Uan neh innamechoniluia, ipeuyan axan nanconitasqueh niConeu in Tlacatl tolohtos iyecmapantzinco Dios naquin nochi mouilitia, uan nanconitasqueh ualahtoc itich in mixtli. </div>
<div class='p'>
<span class="verse" id="MT26_65">65&#160;</span>Ihcuacon in ueyiteopixcatlayacanqui ocnextih nitlauel ocmotzayanilih nitilmah, uan oquihtoh: </div>
<div class='p'>—Ica tlen oquihtoh quisa queh ictilchiutoc nitoocaatzin Dios. ¿Tlenoh ocachi moniqui ica macteiluican? Namehuantzitzin axan yonanconcaqueh quen ica tlen oquihtoh quisa queh octihtilchiu nitoocaatzin Dios. </div>
<div class='m'>
<span class="verse" id="MT26_66">66&#160;</span>¿Quenih nanconitah? </div>
<div class='p'>Uan yehuan otlananquilihqueh: </div>
<div class='p'>—¡Itich moniqui in miquilistli! </div>
<div class='p'>
<span class="verse" id="MT26_67">67&#160;</span>Ihcuacon oquixchihchaqueh uan ocmacayah ica maitl, uan ocsiquin oquixtlatzinayah. </div>
<div class='m'>
<span class="verse" id="MT26_68">68&#160;</span>Uan oquiluayah: </div>
<div class='p'>—¿Touatzin tonCristo Temaquixtani? ¡Tla ohcon ixtechonmatilti aquih omitzonmacac! </div>
<div class='s'>Pedro ictoua amo quixmati Jesús </div>
<div class='r'>(Mr. 14:66-72; Lc. 22:56-62; Jn. 18:15-18, 25-27) </div>
<div class='p'>
<span class="verse" id="MT26_69">69&#160;</span>Pedro otolohtoya quiyauac itich in quiyautli. Ihcuacon se siuatl tlaqueual omotoquih inauac uan oquiluih: </div>
<div class='p'>—Touatzin noiuqui teuan otoncatca iuan Jesús, in galileo. </div>
<div class='p'>
<span class="verse" id="MT26_70">70&#160;</span>Masqui ohcon oquiluihqueh, Pedro amo ocmopantih, uan imixpan nochtin oquihtoh: </div>
<div class='p'>—Amo inmati tlenoh itcontohtoc. </div>
<div class='p'>
<span class="verse" id="MT26_71">71&#160;</span>Pedro yoyahtoya caltenco, uan ompa ocse siuatlaqueual oquitac, uan oquimiluih tlen ompa ocatcah: </div>
<div class='p'>—Nin tlacatl noiuqui iuan ocatca in Jesús de Nazaret. </div>
<div class='p'>
<span class="verse" id="MT26_72">72&#160;</span>Pedro ocsipa oquihtoh amo quixmati Jesús, oquihtoh: </div>
<div class='p'>—¡Dios quitztoc neh dion amo inquixmati necah tlacatl! </div>
<div class='p'>
<span class="verse" id="MT26_73">73&#160;</span>Sauil tzocotzin tlen ompa ocatcah omotoquihqueh inauac Pedro, uan oquiluihqueh: </div>
<div class='p'>—Yeh milauac, touatzin tonpoui iuan nitlasalohcauan, niman secmati, nic quen tontlahtoua niman icnextia canih touitz. </div>
<div class='p'>
<span class="verse" id="MT26_74">74&#160;</span>Ihcuacon Pedro opeu ictoua mauitzi tlatzacuiltilis itich, tla istlacatoc. Uan octentlalaya Dios, octouaya: </div>
<div class='p'>—¡Neh amo inquixmati non tlacatl! </div>
<div class='p'>Sanniman ihcuacon otzahtzic in gallo. </div>
<div class='m'>
<span class="verse" id="MT26_75">75&#160;</span>Ihcuacon Pedro oquilnamic tlen Jesús yoquiluihca: “Achtoh ihcuac tzahtzis in gallo touatzin yexpa itconihtos amo itnechonixmati.” Pedro ihcuacon oquis quiyauac uan tlailiuis otlaocolchocac.  </div>
<div class='psalmlabel' id='MT27_0'> 27</div>
<div class='s'>Jesús icteixpantiah inauac Pilato </div>
<div class='r'>(Mr. 15:1; Lc. 23:1-2; Jn. 18:28-32) </div>
<div class='p'>
<span class="verse" id="MT27_1">1&#160;</span>Ihcuac otlanes, nochtin in teopixcatlayacanqueh uan in tiquiuahqueh judíos omonichicohqueh, omotlahtolsintilihqueh quenih ictemactisqueh macmictican Jesús. </div>
<div class='m'>
<span class="verse" id="MT27_2">2&#160;</span>Uan oquihilpihqueh, uan octemactitoh inauac in gobernador Poncio Pilato. </div>
<div class='s'>Nimiquilis in Judas </div>
<div class='p'>
<span class="verse" id="MT27_3">3&#160;</span>Judas, naquin octemactih Jesús, ihcuac oquitac Jesús octemactihqueh macmictican, pitzotic oquimat, uan oquicuip in simpoual uan mahtlactli platahtomin innauac in teopixcatlayacanqueh uan in tiquiuahqueh judíos. </div>
<div class='m'>
<span class="verse" id="MT27_4">4&#160;</span>Uan oquimiluih: </div>
<div class='p'>—Ontlahtlacoh, pues ontemactih macmictican naquin amo icpia dion tlen tlahtlacol. </div>
<div class='p'>Pero Yehuan oquiluihqueh: </div>
<div class='p'>—¡Tehuan amo totiquiu! Ompa teh itmati. </div>
<div class='p'>
<span class="verse" id="MT27_5">5&#160;</span>Ihcuacon Judas octlatiuih in tomin icah in teopantli, uan oyah omopiloh, uan ohcon omic. </div>
<div class='p'>
<span class="verse" id="MT27_6">6&#160;</span>In teopixcatlayacanqueh ocnichicohqueh in tomin, uan octohqueh: </div>
<div class='p'>—In tlanauatil amo techcauilia mattlalican iuan in tomin tlen monichicoua itich in teopantli, pues ica nin tomin omotlaxtlau acah macmictican. </div>
<div class='p'>
<span class="verse" id="MT27_7">7&#160;</span>Ica non omotlahtolsintilihqueh iccouasqueh ica non tomin in tlali tlen itoocaa itlal in Soquichiuani. Non tlali occouqueh ompa quintlalpachosqueh in tlen amo ompa inchan. </div>
<div class='m'>
<span class="verse" id="MT27_8">8&#160;</span>Ica non, non tlali octoocaayotihqueh Istlal, tlen hasta axan ohcon mixmati. </div>
<div class='m'>
<span class="verse" id="MT27_9">9&#160;</span>Uan ohcon omochiu tlen oquihtoh in teotlanauatani Jeremías, ihcuac oquihtoh: “Ocanqueh in simpoual uan mahtlactli platahtomin, tlen in israelitas octohqueh ohcon ipatiu, </div>
<div class='m'>
<span class="verse" id="MT27_10">10&#160;</span>uan octemactihqueh occouqueh in tlali tlen itoocaa itlal in soquichiuani, ohcon quemeh onechtiquitih in toTecotzin.” </div>
<div class='s'>Pilato ictlahtoltia Jesús </div>
<div class='r'>(Mr. 15:2-5; Lc. 23:3-5; Jn. 18:33-38) </div>
<div class='p'>
<span class="verse" id="MT27_11">11&#160;</span>Ic ihcuac, Jesús ocatca iixpan in gobernador, uan yeh octlahtlanih: </div>
<div class='p'>—¿Max yen touatzin toninUeyitiquiuahcau in judíos? </div>
<div class='p'>Jesús ocnanquilih: </div>
<div class='p'>—Touatzin ohcon yotconihtoh. </div>
<div class='p'>
<span class="verse" id="MT27_12">12&#160;</span>Uan masqui in teopixcatlayacanqueh uan in tiquiuahqueh Judíos octeteiluayah, Jesús amo onauatia. </div>
<div class='m'>
<span class="verse" id="MT27_13">13&#160;</span>Ica non Pilato oquiluih Jesús: </div>
<div class='p'>—¿Amo itconcaqui nochi tlen ica mitzonteiluiah? </div>
<div class='p'>
<span class="verse" id="MT27_14">14&#160;</span>Pero Jesús amotlen ocnanquilih; ica non in gobernador simi ocmotetzauih. </div>
<div class='s'>Jesús ictemactiah macmictican </div>
<div class='r'>(Mr. 15:6-20; Lc. 23:13-25; Jn. 18:38–19:16) </div>
<div class='p'>
<span class="verse" id="MT27_15">15&#160;</span>Xiutica itich in pascuahiluitl, in gobernador occahcauaya semeh naquin tzacutoqueh, naquin in tocniuan octouayah. </div>
<div class='m'>
<span class="verse" id="MT27_16">16&#160;</span>Ihcuacon otzacutoya se tlacatl itoocaa Barrabás, tlen ic nouiyan ocmatiah quenih oyah nichiualis. </div>
<div class='m'>
<span class="verse" id="MT27_17">17&#160;</span>Uan ihcuac omonichicoh in altipetl, Pilato oquintlahtlanih: </div>
<div class='p'>—¿Aquih nanconniquih, mancahcaua, yen Barrabás, noso yen Jesús, naquin quixmatih Cristo Temaquixtani? </div>
<div class='p'>
<span class="verse" id="MT27_18">18&#160;</span>Pilato ohcon oquihtoh nic ocmatia quen ocnixicolitayah in Jesús uan ica non octemactihqueh. </div>
<div class='p'>
<span class="verse" id="MT27_19">19&#160;</span>Ihcuac Pilato otolohtoya itich nitiquiuahcaicpal, nisiuau octlatitlanilih maquiluican: “Amo tlen ixconchiuili non tlacatl tlen amotlen itlahtlacol, nin youal temohtih quen onechtemicuih.” </div>
<div class='p'>
<span class="verse" id="MT27_20">20&#160;</span>Pero in teopixcatlayacanqueh uan in tiquiuahqueh judíos oquintlahtolmacaqueh in tlen miqueh ompa ocatcah mactlahtlanican maccahcauacan yen Barrabás, uan Jesús macmictican. </div>
<div class='m'>
<span class="verse" id="MT27_21">21&#160;</span>Ihcuacon in gobernador ocsipa oquintlahtlanih: </div>
<div class='p'>—¿Catliyeh de ninqueh omen nanconniquih mancahcaua? </div>
<div class='p'>Uan yehuan octohqueh: </div>
<div class='p'>—Yen Barrabás. </div>
<div class='p'>
<span class="verse" id="MT27_22">22&#160;</span>Pilato oquintlahtlanih: </div>
<div class='p'>—¿Uan tlenoh nanconniquih manchiua ica Jesús, naquin quixmatih Cristo Temaquixtani? </div>
<div class='p'>Nochtin otlananquilihqueh: </div>
<div class='p'>—¡Ixconsohsa! </div>
<div class='p'>
<span class="verse" id="MT27_23">23&#160;</span>Pilato oquimiluih: </div>
<div class='p'>—¿Tleca? ¿Tlenoh amo cuali oquichiu? </div>
<div class='p'>Pero yehuan yehyeh ocachi chicauac opohtzahtziqueh: </div>
<div class='p'>—¡Ixconsohsa! </div>
<div class='p'>
<span class="verse" id="MT27_24">24&#160;</span>Ihcuac Pilato oquitac acmo ouilia itlah icchiua, yehyeh ocachi oualmahcocuiah, otlatitlan ica siqui atl uan omomahtiquih imixpan nochtin. Uan oquimiluih: </div>
<div class='p'>—Neh amo notlahtlacol tla nanconmictiah nin tlacatl [tlen amotlen itlahtlacol]. Oncan namehuan ixcontacan. </div>
<div class='p'>
<span class="verse" id="MT27_25">25&#160;</span>Nochtin oquihtohqueh: </div>
<div class='p'>—¡Tla isqui tlatzacuiltil, mauitzi topan uan ipan in toconeuan! </div>
<div class='p'>
<span class="verse" id="MT27_26">26&#160;</span>Ihcuacon Pilato occahcau in Barrabás, uan otlatiquitih mactacapitzocan Jesús, uan satepan octemactih macsohsacan. </div>
<div class='p'>
<span class="verse" id="MT27_27">27&#160;</span>Nisoldados in gobernador ocuicaqueh Jesús icah in palacio, uan ompa inauac oquinnichicohqueh nochi ninsoldadohicniuan. </div>
<div class='m'>
<span class="verse" id="MT27_28">28&#160;</span>Ocquixtilihqueh nitilmah, uan ocahaquiltihqueh se tlaquentli chicauac chichiltic. </div>
<div class='m'>
<span class="verse" id="MT27_29">29&#160;</span>Uan occuacoscatihqueh ica uitztli, uan octzitzquiltihqueh se acatl itich niyecma. Uan omotlatlancuaquitzayah iixpan, ocuitzcayah uan oquiluayah: </div>
<div class='p'>—¡Itmitzmotlahpaluiliah, inUeyitiquiuahcau in judíos! </div>
<div class='p'>
<span class="verse" id="MT27_30">30&#160;</span>Noiuqui occhihchayah, uan occuilihqueh in acatl uan ica ocmacayah itich nitzonticon. </div>
<div class='m'>
<span class="verse" id="MT27_31">31&#160;</span>Ihcuac ohcon ica youitzcaqueh, ocquixtilihqueh in tlaquentli uan octlalilihqueh ocsipa nitilmah, uan yocuicaqueh yocsohsatoh itich in cruz. </div>
<div class='s'>Jesús icsohsah itich in cruz </div>
<div class='r'>(Mr. 15:21-32; Lc. 23:26-43; Jn. 19:17-27) </div>
<div class='p'>
<span class="verse" id="MT27_32">32&#160;</span>Ihcuac yoyayah itich in ohtli ocahsiqueh se tlacatl itoocaa Simón, naquin opouia itich in ueyi altipetl Cirene, yeh occhiualtihqueh macuica nicruz in Jesús. </div>
<div class='p'>
<span class="verse" id="MT27_33">33&#160;</span>Ihcuac oahsitoh campa itoocaayan Gólgota, tlen ictosniqui Miquetzonticontlah, </div>
<div class='m'>
<span class="verse" id="MT27_34">34&#160;</span>ompa ocmactihqueh vino maniltic iuan toneucapahtli chichic itoocaa Hiel; pero ihcuac ocyecoh, amo oquinic oconic. </div>
<div class='p'>
<span class="verse" id="MT27_35">35&#160;</span>Ihcuac yocsohsaqueh itich in cruz, in soldados ocmotlatlanilihqueh nitilmah uan ocmoxixiluihqueh. [Ohcon omochiu tlen oquihtoh in teotlanauatani: “Ocmosepanxixiluihqueh notilmah, uan ocmotlatlanilihqueh notlaquen.”] </div>
<div class='m'>
<span class="verse" id="MT27_36">36&#160;</span>Uan satepan omotlahtlalihqueh, uan ompa ocpihpixtoyah. </div>
<div class='m'>
<span class="verse" id="MT27_37">37&#160;</span>Tlacuac itich in cruz octlalihqueh se tlahcuilol tlen ocnextaya tleca octlatzacuiltihqueh, octouaya: “Nin yen Jesús, ninUeyitiquiuahcau in judíos.” </div>
<div class='p'>
<span class="verse" id="MT27_38">38&#160;</span>Noiuqui iuan ompa oquinsohsaqueh ome ichtictemictanih, se tlayecmapan uan ocse tlaopochmapan. </div>
<div class='m'>
<span class="verse" id="MT27_39">39&#160;</span>Naquin ic ompa opanouayah omocuauiuixouayah uan pitzotic octeneuayah, </div>
<div class='m'>
<span class="verse" id="MT27_40">40&#160;</span>oquiluayah: </div>
<div class='p'>—Teh, naquin uilis itxitinis in teopantli uan ipan yeyi tonal ityancuicachiuas, teh mosel ixmopaleui. Tla milauac tiConeu Dios, ixtimo den cruz. </div>
<div class='p'>
<span class="verse" id="MT27_41">41&#160;</span>Sannoiuqui ohcon in teopixcatlayacanqueh iuan in teotlamachtanih, uan in fariseos uan in tiquiuahqueh judíos ica ouitzcayah, oquihtouayah: </div>
<div class='p'>
<span class="verse" id="MT27_42">42&#160;</span>—Ocsiquin oquinpaleuih, uan queutoc axan yeh amo uili mopaleuia. Tla yeh milauac yeh niueyitiquiuahcau Israel, axan matimo den cruz uan itniltocasqueh. </div>
<div class='m'>
<span class="verse" id="MT27_43">43&#160;</span>Moyolchicaua iuan Dios, macpaleui yeh tla milauac ictlasohtla, pues yeh oquihtoh: “Neh niConeu Dios.” </div>
<div class='p'>
<span class="verse" id="MT27_44">44&#160;</span>Sannoiuqui ohcon in ichtiqueh naquin inauac osohsatoyah ohcon tlensaso oquihiluayah. </div>
<div class='s'>Jesús momiquilia </div>
<div class='r'>(Mr. 15:33-41; Lc. 23:44-49; Jn. 19:28-30) </div>
<div class='p'>
<span class="verse" id="MT27_45">45&#160;</span>Ihcuac oahsic tlahcotonal, itich nochi in tlalticpactli otlayouac, uan ohcon otlayouatoya hasta ipan yeyi hora tiotlac. </div>
<div class='m'>
<span class="verse" id="MT27_46">46&#160;</span>Quemeh yeyi hora tiotlac, Jesús chicauac otzahtzic uan oquihtoh: </div>
<div class='p'>—Elí, Elí, ¿lama sabactani? —tlen ictosniqui: NoDios, noDios, ¿tleca otnechmocauililih nosel? </div>
<div class='p'>
<span class="verse" id="MT27_47">47&#160;</span>Siquin tlen ic ompa ocatcah, ihcuac ohcon occaqueh, octohqueh: </div>
<div class='p'>—Necah icnotztoc in teotlanauatani Elías. </div>
<div class='p'>
<span class="verse" id="MT27_48">48&#160;</span>Ihcuacon semeh yehuan omotlaloh, oquian se esponja, ocpaltilih ica vino xococ, uan ocyacatlalilih se acatl uan ocmactih maconi Jesús. </div>
<div class='m'>
<span class="verse" id="MT27_49">49&#160;</span>Pero ocsiquin oquiluihqueh: </div>
<div class='p'>—Ixchia, itquitasqueh max uitz Elías icpaleuiquiu den miquilis. </div>
<div class='p'>
<span class="verse" id="MT27_50">50&#160;</span>Ihcuacon Jesús ocsipa chicauac otzahtzic, uan omomiquilih. </div>
<div class='m'>
<span class="verse" id="MT27_51">51&#160;</span>Itich non hora in tilmahtli tlen ica otlahcoxiliutoya in teopantli otlahcotzayan tlacpac hasta icxitlan, uan otlalolin, uan cuahcual timeh otlahcotlapanqueh, </div>
<div class='m'>
<span class="verse" id="MT27_52">52&#160;</span>uan in miqueticochten omotlapohqueh, uan miqueh iaxcatzitzin Dios tlen yomiccah, ocsipa oyolqueh. </div>
<div class='m'>
<span class="verse" id="MT27_53">53&#160;</span>Oquisqueh den miqueticochten, uan satepan ihcuac Jesús oyancuicayol oyahqueh itich in mouistic altipetl Jerusalén, uan ompa miqueh oquimitaqueh. </div>
<div class='p'>
<span class="verse" id="MT27_54">54&#160;</span>In soldadohtlayacanqui uan naquin ompa iuan oquitztoyah Jesús, tlailiuis omomohtihqueh ihcuac oquitaqueh in tlalolintli uan nochi tlen omochiu. Oquihtohqueh: </div>
<div class='p'>—Tlamilauca, nin yehua niConetzin Dios. </div>
<div class='p'>
<span class="verse" id="MT27_55">55&#160;</span>Ompa ocatcah miqueh siuameh tlen san uehca onaltlachixtoyah. Yehuan oualahqueh iuan Jesús desde Galilea, uan ocmatlaniah. </div>
<div class='m'>
<span class="verse" id="MT27_56">56&#160;</span>Teuan ocatcah in María Magdalena, uan nocse María ninmaman in Jacobo uan José, uan in temaman de niconeuan in Zebedeo. </div>
<div class='s'>Jesús iccauatiueh itich in ticochtli </div>
<div class='r'>(Mr. 15:42-47; Lc. 23:50-56; Jn. 19:38-42) </div>
<div class='p'>
<span class="verse" id="MT27_57">57&#160;</span>Ihcuac yotlapoyauisquia, oualah se tlacatl tominehqui tlen poui de Arimatea, itoocaa José, yeh noiuqui ocatca itlasalohcau Jesús. </div>
<div class='m'>
<span class="verse" id="MT27_58">58&#160;</span>Yeh oyah inauac in Pilato uan octlahtlanilih nitlalnacayo Jesús. Uan Pilato yeh otlanauatih macmactican. </div>
<div class='m'>
<span class="verse" id="MT27_59">59&#160;</span>Uan José oquian nitlalnacayo Jesús, uan ocquiquimiloh ica se linohtilmahtli chipauac. </div>
<div class='m'>
<span class="verse" id="MT27_60">60&#160;</span>Satepan occauato itich se miqueticochtli yancuic, tlen yeh oquichiu ipoxpan se ueyi titl. Satepan ocxolau se ueyi titl tlen ica occaltentzacu in ticochtli uan oyah. </div>
<div class='m'>
<span class="verse" id="MT27_61">61&#160;</span>Ompa ocatca in María Magdalena uan nocse María, otolohtoyah iixpan in miqueticochtli. </div>
<div class='s'>Tlatitlanih macpihpiacan in miqueticochtli </div>
<div class='p'>
<span class="verse" id="MT27_62">62&#160;</span>Ihcuac yopanoc in tonal ihcuac tlayectlaliah, oualimostic, ihcuac ya moseuilistonal, omonichicohqueh in teopixcatlayacanqueh uan in fariseos inauac in Pilato </div>
<div class='m'>
<span class="verse" id="MT27_63">63&#160;</span>uan oquiluihqueh: </div>
<div class='p'>—Toteco, otquilnamiqueh nic necah tlacahcayauani, ihcuac oyoltoya, oquihtoh mach ipan yeyi tonal yancuicayolis. </div>
<div class='m'>
<span class="verse" id="MT27_64">64&#160;</span>Ica non, xontlatitlani yec matlapihpiatin itich in ticochtli hasta maahsi in yeyi tonal. Amo yeh yaueh nitlasalohcauan youac uan quichtiquih nitlalnacayo Jesús, uan satepan quimiluisqueh in tocniuan: “Oyancuicayol itich miquilistli.” Tla ohcon mochiua, ica nin tlacahcayaualis ocachi tlaouehtis uan amo ica in tlen achtoh. </div>
<div class='p'>
<span class="verse" id="MT27_65">65&#160;</span>Pilato oquimiluih: </div>
<div class='p'>—Innamechinmactia ninqueh soldados tlen tlapihpiah. Xonyacan uan ixconchiuacan nochi tlen nanconyoluiah moniqui para amotlen mamochiua. </div>
<div class='p'>
<span class="verse" id="MT27_66">66&#160;</span>Ihcuacon oyahqueh uan cuali octzacuqueh in ticochtli, octlalilihqueh sello in titl, uan oquincauqueh in soldados matlapihpiacan.  </div>
<div class='psalmlabel' id='MT28_0'> 28</div>
<div class='s'>Jesús yancuicayoli </div>
<div class='r'>(Mr. 16:1-8; Lc. 24:1-12; Jn. 20:1-10) </div>
<div class='p'>
<span class="verse" id="MT28_1">1&#160;</span>Opanoc in moseuilistonal uan oualimostic, ihcuac yotlanestaya, itich nipeuyan in semana, in María Magdalena uan nocse María oyahqueh octatoh in ticochtli. </div>
<div class='m'>
<span class="verse" id="MT28_2">2&#160;</span>Ihcuacon omochiu se ueyi tlalolintli, pues se iiluicactlatitlancau in toTecotzin oualtimoc iluicac, oehcoc icah in ticochtli, oquihcuanih in titl uan omotlalih ipan. </div>
<div class='m'>
<span class="verse" id="MT28_3">3&#160;</span>In iluicactlatitlantli otlahtlamatia quemeh se tlapitlanil, uan nitlaquen istac quemeh in istac sitl. </div>
<div class='m'>
<span class="verse" id="MT28_4">4&#160;</span>Ihcuac in tlapihpianih oquitaqueh, ouiuiyocaqueh ica mohcayotl, uan omocauqueh queh miquemeh. </div>
<div class='m'>
<span class="verse" id="MT28_5">5&#160;</span>Pero in iluicactlatitlantli oquimiluih in siuameh: </div>
<div class='p'>—Namehuan amo xonmomohtican. Neh inmati nic namehuantzitzin nancontemouah Jesús, naquin ocsohsaqueh. </div>
<div class='m'>
<span class="verse" id="MT28_6">6&#160;</span>Yeh acmo nicancah, yeh yoyancuicayol ohcon quemeh oquihtoh. Xouiquih, ixconitaquih nican campa octlalihcah in toTecotzin. </div>
<div class='m'>
<span class="verse" id="MT28_7">7&#160;</span>Niman xonyacan ixquimoniluitin nitlasalohcauan nic yoyancuicayol itich miquilistli uan tlayacantos yas Galilea, ompa nanconitasqueh. Yehua nin tlen ica onechualtitlanqueh mannamechonnauatiqui. </div>
<div class='p'>
<span class="verse" id="MT28_8">8&#160;</span>Ihcuacon yehuan oquisqueh den ticochtli ica mohcayotl, uan noiuqui ica mic paquilistli, uan otzicuinqueh oquinmatiltitoh nitlasalohcauan Jesús. Uan ihcuac oyahtoyah quinmatiltitiueh nitlasalohcauan, </div>
<div class='m'>
<span class="verse" id="MT28_9">9&#160;</span>ihcuacon Jesús oquinnamic uan oquimiluih: </div>
<div class='p'>—Innamechontlahpaloua. </div>
<div class='p'>Yehuan omotoquihqueh, uan ocxonauahqueh uan octlacachiuqueh. </div>
<div class='m'>
<span class="verse" id="MT28_10">10&#160;</span>Jesús oquimiluih: </div>
<div class='p'>—Amo xonmomohtican. Xonyacan, ixquimoniluican nocniuan mayacan Galilea, ompa nechitasqueh. </div>
<div class='s'>Quinsintlacaquitiah ica tomin in soldados </div>
<div class='p'>
<span class="verse" id="MT28_11">11&#160;</span>Ihcuac in siuameh yoyayah itich in ohtli, siquin soldados tlen otlapihpixtoyah oyahqueh itich in altipetl uan oquinmatiltitoh in teopixcatlayacanqueh nochi tlen omochiu. </div>
<div class='m'>
<span class="verse" id="MT28_12">12&#160;</span>In teopixcatlayacanqueh omonichicohqueh iuan in tiquiuahqueh judíos, uan ohcon quen omotlahtolsintilihqueh oquinmactihqueh mic tomin in soldados, </div>
<div class='m'>
<span class="verse" id="MT28_13">13&#160;</span>uan oquimiluihqueh: </div>
<div class='p'>—Namehuan ixquihtocan: “Nitlasalohcauan Jesús oahsiqueh youac uan oquichtiqueh ihcuac tehuan otcochtoyah.” </div>
<div class='m'>
<span class="verse" id="MT28_14">14&#160;</span>Uan tla in gobernador icmati non, tehuan itnamechtlahtouisqueh, uan amo itcauasqueh itlah manamechchiuili. </div>
<div class='p'>
<span class="verse" id="MT28_15">15&#160;</span>Yehuan ocanqueh in tomin, uan occhiuqueh quen oquinnauatihqueh. Uan hasta axan non tlahtol motematiltia iuan judíos. </div>
<div class='s'>Jesús quintlatiquitia nitlasalohcauan </div>
<div class='r'>(Mr. 16:14-18; Lc. 24:36-49; Jn. 20:19-23) </div>
<div class='p'>
<span class="verse" id="MT28_16">16&#160;</span>Uan in mahtlactlanse itlasalohcauan Jesús oyahqueh Galilea, itich in tipetl campa Jesús oquimiluih. </div>
<div class='m'>
<span class="verse" id="MT28_17">17&#160;</span>Uan ihcuac oquitaqueh, octlacachiuqueh; masqui ohcon, siquin oyolometiah. </div>
<div class='m'>
<span class="verse" id="MT28_18">18&#160;</span>Jesús omotoquih innauac uan oquimiluih: </div>
<div class='p'>—Nochi chicaualistli onechmactihqueh itich in iluicac uan itich in tlalticpactli. </div>
<div class='m'>
<span class="verse" id="MT28_19">19&#160;</span>Ica non, xonyacan ic nouiyan itich nochi in tlalticpactli, ixquimonmachtitin maican notlasalohcauan. Ixquimoncuatequican ica nitoocaatzin noTahtzin, uan ica nitoocaatzin niConetzin, uan ica nitoocaatzin in Espíritu Santo, </div>
<div class='m'>
<span class="verse" id="MT28_20">20&#160;</span>uan ixquimonmachtican macchiuacan nochi tlen neh onnamechonnauatih. Ixconmatican, neh nisqui namouan ica in sintitl mostlah, hasta ihcuac yacatlamis in tlalticpactli. [Amén.]</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MT1_23"><span class="notemark">*</span> 1:23</a>
 <span class="ft">Is. 7:14</span></p></aside>
<aside epub:type='footnote' id="FN2"><p class="f"><a class="notebackref" href="#MT2_15"><span class="notemark">*</span> 2:15</a>
 <span class="ft">Os. 11:1</span></p></aside>
<aside epub:type='footnote' id="FN3"><p class="f"><a class="notebackref" href="#MT2_18"><span class="notemark">†</span> 2:18</a>
 <span class="ft">Jer. 31:15</span></p></aside>
<aside epub:type='footnote' id="FN4"><p class="f"><a class="notebackref" href="#MT2_23"><span class="notemark">‡</span> 2:23</a>
 <span class="ft">Is. 11:1</span></p></aside>
<aside epub:type='footnote' id="FN5"><p class="f"><a class="notebackref" href="#MT3_3"><span class="notemark">*</span> 3:3</a>
 <span class="ft">Is. 40:3</span></p></aside>
<aside epub:type='footnote' id="FN6"><p class="f"><a class="notebackref" href="#MT3_4"><span class="notemark">†</span> 3:4</a>
 <span class="ft">2 R. 1:8</span></p></aside>
<aside epub:type='footnote' id="FN7"><p class="f"><a class="notebackref" href="#MT4_4"><span class="notemark">*</span> 4:4</a>
 <span class="ft">Dt. 8:3</span></p></aside>
<aside epub:type='footnote' id="FN8"><p class="f"><a class="notebackref" href="#MT4_6"><span class="notemark">†</span> 4:6</a>
 <span class="ft">Sal. 91:11-12</span></p></aside>
<aside epub:type='footnote' id="FN9"><p class="f"><a class="notebackref" href="#MT4_7"><span class="notemark">‡</span> 4:7</a>
 <span class="ft">Dt. 6:16</span></p></aside>
<aside epub:type='footnote' id="FN10"><p class="f"><a class="notebackref" href="#MT4_10"><span class="notemark">§</span> 4:10</a>
 <span class="ft">Dt. 6:13</span></p></aside>
<aside epub:type='footnote' id="FN11"><p class="f"><a class="notebackref" href="#MT9_13"><span class="notemark">*</span> 9:13</a>
 <span class="ft">Os. 6:6</span></p></aside>
<aside epub:type='footnote' id="FN12"><p class="f"><a class="notebackref" href="#MT10_25"><span class="notemark">*</span> 10:25</a>
 <span class="ft">Beelzebú: ixconita Mt. 12:24.</span></p></aside>
<aside epub:type='footnote' id="FN13"><p class="f"><a class="notebackref" href="#MT11_10"><span class="notemark">*</span> 11:10</a>
 <span class="ft">Mal. 3:1</span></p></aside>
<aside epub:type='footnote' id="FN14"><p class="f"><a class="notebackref" href="#MT12_24"><span class="notemark">*</span> 12:24</a>
 <span class="ft">Beelzebú ocse toocaatl tlen ica octoocaayotayah Satanás.</span></p></aside>
<aside epub:type='footnote' id="FN15"><p class="f"><a class="notebackref" href="#MT13_15"><span class="notemark">*</span> 13:15</a>
 <span class="ft">Is. 6:9, 10</span></p></aside>
<aside epub:type='footnote' id="FN16"><p class="f"><a class="notebackref" href="#MT15_4"><span class="notemark">*</span> 15:4</a>
 <span class="ft">Éx. 20:12; Dt. 5:16</span></p></aside>
<aside epub:type='footnote' id="FN17"><p class="f"><a class="notebackref" href="#MT15_4"><span class="notemark">†</span> 15:4</a>
 <span class="ft">Éx. 21:27</span></p></aside>
<aside epub:type='footnote' id="FN18"><p class="f"><a class="notebackref" href="#MT15_9"><span class="notemark">‡</span> 15:9</a>
 <span class="ft">Is. 29:13</span></p></aside>
<aside epub:type='footnote' id="FN19"><p class="f"><a class="notebackref" href="#MT16_18"><span class="notemark">*</span> 16:18</a>
 <span class="ft">Pedro ictosniqui titl.</span></p></aside>
<aside epub:type='footnote' id="FN20"><p class="f"><a class="notebackref" href="#MT17_10"><span class="notemark">*</span> 17:10</a>
 <span class="ft">In Teotlahtolamatl ictoua in teotlanauatani Elías uitz ocsipa, achtoh uan amo in Mesías. Siquin Biblias icpiah non tlahtol itich Mal. 4:5, ocsiquin itich Mal. 3:22.</span></p></aside>
<aside epub:type='footnote' id="FN21"><p class="f"><a class="notebackref" href="#MT21_5"><span class="notemark">*</span> 21:5</a>
 <span class="ft">Zac. 9:9</span></p></aside>
<aside epub:type='footnote' id="FN22"><p class="f"><a class="notebackref" href="#MT21_13"><span class="notemark">†</span> 21:13</a>
 <span class="ft">Is. 56:7</span></p></aside>
<aside epub:type='footnote' id="FN23"><p class="f"><a class="notebackref" href="#MT21_13"><span class="notemark">‡</span> 21:13</a>
 <span class="ft">Jer. 7:11</span></p></aside>
<aside epub:type='footnote' id="FN24"><p class="f"><a class="notebackref" href="#MT21_42"><span class="notemark">§</span> 21:42</a>
 <span class="ft">Sal. 118:22-23</span></p></aside>
<aside epub:type='footnote' id="FN25"><p class="f"><a class="notebackref" href="#MT26_24"><span class="notemark">*</span> 26:24</a>
 <span class="ft">Sal. 41:9</span></p></aside>
<aside epub:type='footnote' id="FN26"><p class="f"><a class="notebackref" href="#MT26_31"><span class="notemark">†</span> 26:31</a>
 <span class="ft">Zac. 13:7</span></p></aside>

<hr />
</div>
</div></body></html>
