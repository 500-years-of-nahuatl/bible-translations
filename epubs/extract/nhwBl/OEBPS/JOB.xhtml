<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia JOB 1</title>
</head>
<body dir='ltr'>
<ul class='tnav'>
<li><a href='index.xhtml'>JOB</a></li>
</ul><ul class='tnav'><li><a href='JOB.xhtml#JB1_0'>1</a></li>
<li><a href='JOB.xhtml#JB2_0'>2</a></li>
<li><a href='JOB.xhtml#JB3_0'>3</a></li>
<li><a href='JOB.xhtml#JB4_0'>4</a></li>
<li><a href='JOB.xhtml#JB5_0'>5</a></li>
<li><a href='JOB.xhtml#JB6_0'>6</a></li>
<li><a href='JOB.xhtml#JB7_0'>7</a></li>
<li><a href='JOB.xhtml#JB8_0'>8</a></li>
<li><a href='JOB.xhtml#JB9_0'>9</a></li>
<li><a href='JOB.xhtml#JB10_0'>10</a></li>
</ul><ul class='tnav'>
<li><a href='JOB.xhtml#JB11_0'>11</a></li>
<li><a href='JOB.xhtml#JB12_0'>12</a></li>
<li><a href='JOB.xhtml#JB13_0'>13</a></li>
<li><a href='JOB.xhtml#JB14_0'>14</a></li>
<li><a href='JOB.xhtml#JB15_0'>15</a></li>
<li><a href='JOB.xhtml#JB16_0'>16</a></li>
<li><a href='JOB.xhtml#JB17_0'>17</a></li>
<li><a href='JOB.xhtml#JB18_0'>18</a></li>
<li><a href='JOB.xhtml#JB19_0'>19</a></li>
<li><a href='JOB.xhtml#JB20_0'>20</a></li>
</ul><ul class='tnav'>
<li><a href='JOB.xhtml#JB21_0'>21</a></li>
<li><a href='JOB.xhtml#JB22_0'>22</a></li>
<li><a href='JOB.xhtml#JB23_0'>23</a></li>
<li><a href='JOB.xhtml#JB24_0'>24</a></li>
<li><a href='JOB.xhtml#JB25_0'>25</a></li>
<li><a href='JOB.xhtml#JB26_0'>26</a></li>
<li><a href='JOB.xhtml#JB27_0'>27</a></li>
<li><a href='JOB.xhtml#JB28_0'>28</a></li>
<li><a href='JOB.xhtml#JB29_0'>29</a></li>
<li><a href='JOB.xhtml#JB30_0'>30</a></li>
</ul><ul class='tnav'>
<li><a href='JOB.xhtml#JB31_0'>31</a></li>
<li><a href='JOB.xhtml#JB32_0'>32</a></li>
<li><a href='JOB.xhtml#JB33_0'>33</a></li>
<li><a href='JOB.xhtml#JB34_0'>34</a></li>
<li><a href='JOB.xhtml#JB35_0'>35</a></li>
<li><a href='JOB.xhtml#JB36_0'>36</a></li>
<li><a href='JOB.xhtml#JB37_0'>37</a></li>
<li><a href='JOB.xhtml#JB38_0'>38</a></li>
<li><a href='JOB.xhtml#JB39_0'>39</a></li>
<li><a href='JOB.xhtml#JB40_0'>40</a></li>
</ul><ul class='tnav'>
<li><a href='JOB.xhtml#JB41_0'>41</a></li>
<li><a href='JOB.xhtml#JB42_0'>42</a></li>
</ul>

<div class='main' id='JB0_0'>

<div class='mt'>Job  </div>
<div class='psalmlabel' id='JB1_0'> 1</div>
<div class='s'>Job se tlacatl catli xitlahuac </div>
<div class='p'>

<span class="verse" id="JB1_1">1&#160;</span>Tlahuel huejcajya ipan tlali Uz, itztoya se tlacatl catli itoca Job. Yaya eltoya se tlacatl catli xitlahuac huan catli amo aqui huelqui quitelhuis. Quiimacasiyaya huan quitlepanitayaya Toteco Dios huan mohuejcatlaliyaya tlen nochi catli amo cuali. 
<span class="verse" id="JB1_2">2&#160;</span>Job quinpixqui chicome itelpocahua huan eyi iichpocahua. 
<span class="verse" id="JB1_3">3&#160;</span>Nojquiya quinpiyayaya chicome mil borregojme, eyi mil camellos, 500 pares huacaxme catli quimatque tlapoxoníaj, 500 sihua burrojme huan miyac tequipanohuani. Job más tlapijpixtoya que nochi sequinoc masehualme catli itztoyaj ipan nopa tlali campa hualquisa tonati. </div>
<div class='p'>
<span class="verse" id="JB1_4">4&#160;</span>Huan sesen xihuitl quema sese iconehua Job quiaxitiyaya ixihui, ilhuichihuayaya ipan ichaj. Huan nochipa quinnotzayaya itlaca icnihua huan nopa eyi isihua icnihua para sentic tlacuase. 
<span class="verse" id="JB1_5">5&#160;</span>Quemantic nopa ilhuime huejcahuayaya miyac tonali. Huan quema tlamiyaya sesen ilhuitl, Job nochipa quintlapajpacchihuayaya iconehua iixpa Toteco Dios. Ica ijnaloc mehuayaya nelcualca huan quitencahuayaya se tlacajcahualistli tlatlatili iixpa Toteco Dios por sese icone. Job quichihuayaya ya ni pampa moilhuiyaya: “Huelis noconehua tlajtlacolchijtoque huan quitelchijtoque Toteco Dios ipan ininyolo.” Huan Job quej nopa nochipa quichihuayaya. </div>
<div class='p'>
<span class="verse" id="JB1_6">6&#160;</span>Se tonali itequihuajcahua Toteco [1:6 Ni camanali ipan hebreo quiijtohua “itelpocahua Toteco”. Quinequi quiijtos ángeles o itequihuajcahua Toteco catli tlatzejtzeloltique. Ipan sequin versículos huan nojquiya huelis nica, camanalti nojquiya tlen itequihuajcahua catli huejcajya tlajtlacolchijque huan mochijque ajacame pampa nica quiijtohua para Amocualtlacatl hualajqui ininhuaya. Xiquita nojquiya Gn. 6:2; Job 2:1, 38:7 huan Dn. 3:25.] hualajque para moixnextise iixpa TOTECO, huan ininhuaya nojquiya hualajqui Amocualtlacatl. </div>
<div class='p'>
<span class="verse" id="JB1_7">7&#160;</span>Huan TOTECO quitlatzintoquili Amocualtlacatl: </div>
<div class='p'>―¿Canque tihuala? </div>
<div class='p'>Huan Amocualtlacatl quiilhui: </div>
<div class='p'>―Na ninejnentihuala tlen iixco tlaltipactli campa nitlachixtiyohuiyaya nochi catli panoyaya. </div>
<div class='p'>
<span class="verse" id="JB1_8">8&#160;</span>Huajca TOTECO quitlatzintoquili Amocualtlacatl: </div>
<div class='p'>―¿Tiquitztoc notequipanojca Job? Ipan nochi tlaltipactli amo aqui seyoc quen ya. Amo aqui hueli quitelhuis ica niyon se tlamantli catli amo cuali. Quichihua nochi catli xitlahuac. Yaya nechimacasi huan nechtlepanita huan mohuejcatlalía tlen nochi tlamantli catli amo cuali. </div>
<div class='p'>
<span class="verse" id="JB1_9">9&#160;</span>Pero nopa Amocualtlacatl quiilhui: </div>
<div class='p'>―¿Ta tiquita Job mitztlepanita san pampa quinequi? 
<span class="verse" id="JB1_10">10&#160;</span>¡Amo neli! Yaya san mitztlepanita pampa nochipa tijmocuitlahuijtoc inemilis, ifamilia huan nochi catli quipiya. Amo tijcahuilijtoc ma quiajsi niyon se tequipacholi. Tijchijtoc ma quisa cuali nochi tlamantli catli quichihua huan tlahuel tijricojchijtoc. Yeca mitzhueyimati. 
<span class="verse" id="JB1_11">11&#160;</span>Pero xijquixtili nochi catli yaya quipiya huan tiquitas sintla amo mitztelchihuas moixpa. </div>
<div class='p'>
<span class="verse" id="JB1_12">12&#160;</span>Huajca TOTECO quiilhui Amocualtlacatl: </div>
<div class='p'>―Nimitzmaca caquihuili xijchihua catli ta tijnequis ica nochi catli Job quipiya, pero amo tleno xijchihuili itlacayo. </div>
<div class='p'>Huajca nopa Amocualtlacatl quisqui iixpa TOTECO huan yajqui. </div>
<div class='p'>
<span class="verse" id="JB1_13">13&#160;</span>Huan se tonali quema nochi itelpocahua huan iichpocahua Job tlacuayayaj ipan ichaj iachtihui ejquetl, panoc se hueyi tequipacholi. 
<span class="verse" id="JB1_14">14&#160;</span>Huan ajsitihuetzico se tlayolmelajquetl ipan ichaj Job huan quiilhui: </div>
<div class='p'>―Nochi mohuacaxhua tlapoxoniyayaj huan nopa burrojme tlacuajtinemiyayaj nopona ininnechca. 
<span class="verse" id="JB1_15">15&#160;</span>Huan hualajque nopa sabeo tlacame huan quinichtejque. Quinhuicaque nochi nopa tlapiyalme huan quinmictijque nochi motequipanojcahua. Huan san na nimochololti para nimitzyolmelahuaqui. </div>
<div class='p'>
<span class="verse" id="JB1_16">16&#160;</span>Huan quema noja camanaltiyaya nopa tlacatl, ajsico seyoc tlayolmelajquetl huan quiilhui Job: </div>
<div class='p'>―Ipan nopa lugar campa tiquinmocuitlahuiyayaj moborregojhua, huetzqui tlitl tlen Toteco Dios huan quintlati nochi nopa tlamocuitlahuiani huan nochi moborregojhua. San na nimochololti para nimitzyolmelajqui. </div>
<div class='p'>
<span class="verse" id="JB1_17">17&#160;</span>Huan quema noja camanaltiyaya ni tlacatl, ajsico seyoc tlayolmelajquetl huan quiilhui Job: </div>
<div class='p'>―Hualajque eyi pamitl tlen caldeo soldados huan quinichtejque nochi mocamellos. Quinmictijque motequipanojcahua ica machete huan san na nimochololti para nimitzyolmelahuaqui. </div>
<div class='p'>
<span class="verse" id="JB1_18">18&#160;</span>Huan quema noja camanaltiyaya ni tlacatl, ajsico seyoc catli quiilhui Job: </div>
<div class='p'>―Motelpocahua huan moichpocahua ilhuichihuayayaj ipan ichaj mocone catli achtihui ejquetl, 
<span class="verse" id="JB1_19">19&#160;</span>huan hualajqui se ajacatl catli tlahuel chicahuac tlen nopa huactoc tlali huan quitzohuitejqui nopa cali. Huan itzontzajca nopa cali huetzqui ipan moconehua huan nochi mijque. San na nimochololti para nimitzyolmelahuaqui. </div>
<div class='p'>
<span class="verse" id="JB1_20">20&#160;</span>Huajca Job moquetzqui huan quitzayanqui iyoyo huan quixinqui itzonteco para quinextis tlahuel motequipachohua. Huan motlancuaquetzqui huan quihueyichijqui Toteco. 
<span class="verse" id="JB1_21">21&#160;</span>Huan teipa quiijto: </div>
<div class='p'>―Nixolotic nitlacatqui ipan ni tlaltipactli huan nixolotl niyas quema nimiquis. TOTECO techmacatoya nochi catli nijpixtoya. Huan ama yaya techquixtilijtoc. Nijhueyichihua itoca TOTECO. </div>
<div class='p'>
<span class="verse" id="JB1_22">22&#160;</span>Ipan nochi ni tlamantli, Job amo quichijqui niyon se tlajtlacoli niyon amo quitelhui TOTECO quen quichijtosquía se tlamantli amo cuali.  </div>
<div class='psalmlabel' id='JB2_0'> 2</div>
<div class='s'>Amocualtlacatl sempa quiyejyeco Job </div>
<div class='p'>
<span class="verse" id="JB2_1">1&#160;</span>Seyoc tonali quema itequihuajcahua TOTECO [2:1 Xiquita Job 1:6.] sempa hualajque para moixnextise iixpa, Amocualtlacatl nojquiya hualajqui para moixnextis iixpa. 
<span class="verse" id="JB2_2">2&#160;</span>Huan TOTECO quiilhui Amocualtlacatl: </div>
<div class='p'>―¿Canque tihuala? </div>
<div class='p'>Huan Amocualtlacatl quiilhui: </div>
<div class='p'>―Na ninejnentihuala tlen iixco tlaltipactli campa nitlachixtiyohuiyaya nochi catli panoyaya. </div>
<div class='p'>
<span class="verse" id="JB2_3">3&#160;</span>Huajca TOTECO quiilhui: </div>
<div class='p'>―¿Tiquitztoc notequipanojca Job? Ipan nochi tlaltipactli amo aqui seyoc quen ya. Amo aqui hueli quitelhuis ica niyon se tlamantli catli amo cuali. Quichihua nochi catli xitlahuac. Yaya nechimacasi huan nechtlepanita, huan mohuejcatlalía tlen nochi tlamantli catli amo cuali. Yaya quisenhuiquilía quichihua catli cuali masque ta techchihualti ma tijtlatzacuiltis quema amo tleno quichijtoya. </div>
<div class='p'>
<span class="verse" id="JB2_4">4&#160;</span>Huan Amocualtlacatl quiilhui: </div>
<div class='p'>―Se masehuali quichihuas miyac tlamantli para quimanahuis inemilis. Mitzhueyitlalía san pampa tijmocuitlahuijtoc itlacayo. 
<span class="verse" id="JB2_5">5&#160;</span>Pero sintla nijmacas se cocolistli catli chicahuac, yaya mitztelchihuas moixpa. </div>
<div class='p'>
<span class="verse" id="JB2_6">6&#160;</span>Huan TOTECO quiilhui Amocualtlacatl: </div>
<div class='p'>―Cualtitoc, xijchihua ta catli tijnequi ica itlacayo, pero amo xijmicti. </div>
<div class='p'>
<span class="verse" id="JB2_7">7&#160;</span>Huajca Amocualtlacatl quisqui iixpa TOTECO huan quicoco Job tlen itzonteco hasta iicxitla ica se sahua cocolistli catli tlahuel fiero. 
<span class="verse" id="JB2_8">8&#160;</span>Huajca Job mosehui ipan cuanextli huan quicuic se tepalcatl para ica mohuahuanas. 
<span class="verse" id="JB2_9">9&#160;</span>Huan hualajqui isihua huan quiilhui: </div>
<div class='p'>―¿Noja timotemachía ipan Toteco Dios masque tiquitztoc nochi ya ni catli mitzchihuilijtoc? ¡Xijtelchihua Toteco Dios para yaya ma mitzmicti! </div>
<div class='p'>
<span class="verse" id="JB2_10">10&#160;</span>Pero Job quiilhui: </div>
<div class='p'>―Ticamanaltitoc quen se sihuatl catli huihuitic. ¿Atlac tijselise catli cuali tlen Toteco Dios huan amo tijselise catli amo cuali? </div>
<div class='p'>Huan ipan nochi ni tlamantli Job amo tlajtlacolchijqui, niyon amo quitelchijqui Toteco Dios. </div>
<div class='s'>Ihuampoyohua Job quipaxalocoj </div>
<div class='p'>
<span class="verse" id="JB2_11">11&#160;</span>Huan Job quinpixtoya eyi ihuampoyohua, huan quema inijuanti quicajque para Job quipantijtoya se hueyi tlaijiyohuilistli, mocamanalhuijque para san sejco yase quiyoltlalitij huan quiyolchicahuatij. Inijuanti inintoca eliyayaj: Elifaz catli ehuayaya Temán, Bildad catli ehuayaya Súa, huan Zofar catli ehuayaya Naamat. 
<span class="verse" id="JB2_12">12&#160;</span>Huan ica huejca quitlachilijque Job, pero amo quiiximatque sintla eliyaya Job pampa tlahuel mopatlatoya itlachiyalis ica nopa cocolistli. Huajca ihuampoyohua pejque chocaj huan quitzayanque ininyoyo. Quimajcajque tlaltejpoctli ipan ajacatl huan motemilijque tlali ipan inintzonteco para quinextise tlahuel motequipachohuaj. 
<span class="verse" id="JB2_13">13&#160;</span>Teipa mosehuijque tlalchi ihuaya Job para chicome tonali huan chicome yohuali. Huan niyon se tlen inijuanti amo quiilhui niyon se camanali pampa momacaque cuenta para tlahuel hueyi itlaijiyohuilis.  </div>
<div class='psalmlabel' id='JB3_0'> 3</div>
<div class='s'>Job quitelchijqui nopa tonali quema tlacatqui </div>
<div class='p'>
<span class="verse" id="JB3_1">1&#160;</span>Teipa Job quitelchijqui nopa tonali quema yaya tlacatqui. 
<span class="verse" id="JB3_2">2&#160;</span>Quiijto: </div>
<div class='p'>
<span class="verse" id="JB3_3">3&#160;</span>“Tlatelchihuali ma eli nopa tonali quema nitlacatqui huan nopa yohuali quema tlayolmelajque para tlacajtoya se oquichpil. 
<span class="verse" id="JB3_4">4&#160;</span>Más cuali amo panotosquía nopa tonali. Nochime ma quielcahuaca nopa tonali para nochipa. Huan Toteco Dios ma quiixpolihuilti. Ma quiixtzacua nopa tonali ipan tzintlayohuilotl para nochipa. 
<span class="verse" id="JB3_5">5&#160;</span>Quena, ma Toteco Dios quitlali tzintlayohuilotl quen miquilistli ipan nopa tonali huan ma quiixtzacua se hueyi mixtli catli tlahuel yayahuic para amo quema panotosquía nopa tonali. 
<span class="verse" id="JB3_6">6&#160;</span>Nipaquisquía sintla hueli quiixpolojtosquía nopa tonali ipan calendario, huan ma amo monextis ipan niyon se xihuitl o ipan niyon se metztli. 
<span class="verse" id="JB3_7">7&#160;</span>Más cuali eltosquía nopa yohuali sintla niyon se conetl amo tlacajtosquía. Más cuali sintla amo oncatosquía paquilistli ipan nopa tlayohua pampa tlacatqui se oquichpil. 
<span class="verse" id="JB3_8">8&#160;</span>Masehualme catli más quimatij tlatelchihuaj ma quitelchihuaca nopa tonali. Ma quitelchihuaca nopa chicahuaque tlacame catli motemacaj para quiixitise nopa hueyi tlapiyali catli temajmati catli itoca leviatán. 
<span class="verse" id="JB3_9">9&#160;</span>Achi cuali sintla tzintlayohuilijtosquía sitlalime ipan nopa yohuali quema nitlacatqui. Más cuali sintla nochi quichixtosquía tlahuili nopa tonali, pero nopa tonali amo quema hualajtosquía. Sintla amo oncatosquía nopa tonali huan nopa tlahuili amo tlahuijtosquía ica ijnaloc, amo nitlacajtosquía. 
<span class="verse" id="JB3_10">10&#160;</span>¿Para tlen Toteco Dios amo quitzajqui iijti nonana para amo nitlacajtosquía? ¿Para tlen techcahuili ma nitlacati para ma niquijiyohuis nochi ni catli ama nechpano? </div>
<div class='p'>
<span class="verse" id="JB3_11">11&#160;</span>“¿Para tlen amo nimijqui iijtico nonana o quema san niontlacajtoya? 
<span class="verse" id="JB3_12">12&#160;</span>¿Para tlen nopa partera techcahuili ma niitzto? ¿Para tlen nechchichiti nonana? 
<span class="verse" id="JB3_13">13&#160;</span>Sintla nimictosquía quema nitlacatqui, huajca amantzi niitztosquía cuali. Niitztosquía nicochtoc huan nimosiyajquetztoc. 
<span class="verse" id="JB3_14">14&#160;</span>Ama niitztosquía mictoc ininhuaya tlanahuatiani huan tetlalnamictiani catli mochijchihuilijque inincaltlanahuatilhua catli ama ya tlasosololi. 
<span class="verse" id="JB3_15">15&#160;</span>Niitztosquía ininhuaya tlayacanani catli quipixque miyac oro huan quipixtoyaj ininchaj temitoc ica plata. 
<span class="verse" id="JB3_16">16&#160;</span>¿Para tlen amo nechtlalpachojtosquíaj quen se conetl catli tlacatqui mictoc? Quej nopa amo niquitztosquía tlatlanextli. 
<span class="verse" id="JB3_17">17&#160;</span>Masehualme catli fiero ininnemilis ayacmo tecualancamacase nopona campa mijcatzitzi huan nochi masehualme catli siyajtoque mosiyajquetzase. 
<span class="verse" id="JB3_18">18&#160;</span>Nopona catli itztoyaj ipan tlatzactli ipan tlaltipactli itztoque ica cuali pampa amo aqui se tetzajquetl para quintlaijiyohuiltis. 
<span class="verse" id="JB3_19">19&#160;</span>Itztoque san sejco catli teicneltzitzi huan catli tlapijpiyani. Nopona tequipanohuani itztoque majcajtoque tlen inintecohua. </div>
<div class='p'>
<span class="verse" id="JB3_20">20&#160;</span>“¿Para tlen Toteco Dios quinmaca tlahuili huan nemilistli masehualme quen na catli titlaijiyohuíaj huan timotequipachohuaj? 
<span class="verse" id="JB3_21">21&#160;</span>¿Para tlen techcahuilía ma tiitztose tojuanti catli tlahuel tijnequij timiquise huan miquilistli amo ajsic? Huan tijtemohuaj miquilistli quen sequinoc quitemosquíaj tlacualistli o tomi, pero amo hueli tijpantise. 
<span class="verse" id="JB3_22">22&#160;</span>¿Para tlen quinmaca nemilistli masehualme catli nelía yolpaquise quema ajsis tonali para miquise huan quintlalpachose? 
<span class="verse" id="JB3_23">23&#160;</span>¿Para tlen Toteco Dios quicahuilía ma tlacati se tlacatl huan teipa quitzacuas ipan se nemilistli campa onca tlaijiyohuilistli huan tequipacholi? 
<span class="verse" id="JB3_24">24&#160;</span>Ni tlacuajcualocayotl amo nechcahuilía ma nitlacua. Nochoquilis motlalohua quen se hueyatl. 
<span class="verse" id="JB3_25">25&#160;</span>Nechajsitoc nopa tlamantli catli nochipa niquimacasiyaya huan catli más nijmahuiliyaya. 
<span class="verse" id="JB3_26">26&#160;</span>Amo nijpiya tlasehuilistli ipan noyolo. Noijti mojmolinía. Amo hueli nimosiyajquetzas. San nijmati tequipacholi.”  </div>
<div class='psalmlabel' id='JB4_0'> 4</div>
<div class='s'>Elifaz quiilhui Job san tlaijiyohuíaj amo cuajcualme </div>
<div class='p'>
<span class="verse" id="JB4_1">1&#160;</span>Huajca Elifaz catli ehuayaya Temán quiilhui Job: </div>
<div class='p'>
<span class="verse" id="JB4_2">2&#160;</span>“Techcahuili ma nicamanaltis se quentzi. Amo hueli san nimitztlacaquilijtos huan amo nimitzilhuis niyon se camanali. </div>
<div class='p'>
<span class="verse" id="JB4_3">3&#160;</span>“Xiquita, achtihuiya ta tiquintlalnamictiyaya miyac masehualme catli quipixque tequipacholi para ma motemachica ipan Toteco Dios. Nojquiya tiquinyolchicajqui catli amo quipixque fuerza. 
<span class="verse" id="JB4_4">4&#160;</span>Tiquinyolchicajqui catli huetztoyaj ipan tlajtlacoli huan catli quinyoltilanayaya catli amo cuali. 
<span class="verse" id="JB4_5">5&#160;</span>Pero ama, ta moseltzi timotequipachohua huan timotzinquixtía por ni tlaijiyohuilistli catli mitzajsitoc. 
<span class="verse" id="JB4_6">6&#160;</span>¿Para tlen amo timotemachis más ipan Toteco Dios ipan ni tlaijiyohuilistli? Tijmati Toteco Dios quinmocuitlahuía masehualme catli xitlahuaque. </div>
<div class='p'>
<span class="verse" id="JB4_7">7&#160;</span>“Ximonejnehuili tlen ya ni: Toteco Dios amo quitlatzacuiltía huan amo quitzontlamiltía niyon se tlacatl catli xitlahuac huan catli amo tleno quichijtoc. 
<span class="verse" id="JB4_8">8&#160;</span>Quen na niquitztoc, masehualme catli quichihuaj catli fiero, inijuanti quiselíaj catli fiero. 
<span class="verse" id="JB4_9">9&#160;</span>Pampa quema Toteco Dios cualanis, yaya quintzontlamiltía ica iijiyo. 
<span class="verse" id="JB4_10">10&#160;</span>Nimantzi ajsi icualancayo huan ayacmo itztoc nopa masehualme. Masque nopa fiero masehualme cualanisquíaj o mosisinisquíaj quen huejhueyi tecuanime, Toteco Dios quintzacuas inincamac huan quintzontlamiltis. 
<span class="verse" id="JB4_11">11&#160;</span>Masque inijuanti quipiyaj chicahualistli, miquise ica mayantli huan ininconehua motlamisemanase. </div>
<div class='p'>
<span class="verse" id="JB4_12">12&#160;</span>“Se nechmacac ni tlamachtili ichtacatzi. Elqui quen se nechichtacailhui ipan nonacas. 
<span class="verse" id="JB4_13">13&#160;</span>Niquitac se tlanextili se tlayohua quema nochi masehualme cochtoyaj. 
<span class="verse" id="JB4_14">14&#160;</span>Ipan se tlatoctzi nechitzqui majmajtli huan pejqui nihuihuipica hasta mojmoliniyaya noomiyohua. 
<span class="verse" id="JB4_15">15&#160;</span>Se ajacatl panoc noixtla, huan moquejquetzqui notzoyo ipan nochi notlacayo. 
<span class="verse" id="JB4_16">16&#160;</span>Teipa nijmachili para nopa ajacatl moquetzqui nonechca huan huejcajqui, pero amo huelqui niquitac. Teipa nijcajqui itoscac catli nechichtacailhui: 
<span class="verse" id="JB4_17">17&#160;</span>‘¿Huelis se masehuali itztoc xitlahuac iixpa Toteco Dios? ¿Huelis elis tlapajpactic iixpa yaya catli quichijchijqui?’ </div>
<div class='p'>
<span class="verse" id="JB4_18">18&#160;</span>“Xiquita, sintla Toteco Dios amo hueli motemachía ipan itequihuajcahua huan quintelhui itequihuajcahua catli tlajtlacolchijtoque, quenicatza huelis motemachis ipan masehualme catli tlachijchihualme san ica soquitl. 
<span class="verse" id="JB4_19">19&#160;</span>Amo hueli niyon quentzi motemachis ipan tojuanti catli tijpiyaj totlatzinpehualtil ipan tlaltejpoctli huan amo ohui para yaya moquejquetzas topani huan techmictis quen tipapalome. 
<span class="verse" id="JB4_20">20&#160;</span>Masehualme itztoque ipan ni tlaltipactli san se tlatoctzi. Eltoc quen ica ijnaloc yoltoque huan ica tiotlac miquij. Huan sequinoc nimantzi quinelcahuaj. Polijtoque para nochipa. 
<span class="verse" id="JB4_21">21&#160;</span>Masque yejyectzi se masehuali, tlami inemilis huan amo aqui motequipachos por ya. San miquij huan ayamo quipantijtoque tlalnamiquilistli.  </div>
<div class='psalmlabel' id='JB5_0'> 5</div>
<div class='p'>
<span class="verse" id="JB5_1">1&#160;</span>“Job, xijtzajtzili se ma mitzpalehuis sintla tijnequi, pero amo aqui mitznanquilis. Huelis tiquinnotzas itequihuajcahua Toteco Dios catli tlatzejtzeloltique, pero amo mitzpalehuise. 
<span class="verse" id="JB5_2">2&#160;</span>Se catli huihuitic quen ta miqui pampa cualani huan pampa quiixtoca catli sequinoc quipiyaj. 
<span class="verse" id="JB5_3">3&#160;</span>Niquinitztoc catli huihuitique quema tlatlanij para se tlatoctzi, pero teipa quicahuaj Toteco Dios huan nimantzi huala tlatzacuiltili huan quipolohuaj nochi. 
<span class="verse" id="JB5_4">4&#160;</span>Mahuilili para ininconehua. Quincualancaitaj ipan tequicali quema moquetzaj iixpa se juez, huan amo aqui quinmanahuía. 
<span class="verse" id="JB5_5">5&#160;</span>Catli quipiya se tlacatl catli huihuitic ipan imila quiichtequilíaj masehualme catli mayancamictinemij masque quipantíaj huitzala. Huan nochi itomi sequinoc quiixtocaj huan quicuilíaj. 
<span class="verse" id="JB5_6">6&#160;</span>Tlaohuijcayotl huan tequipacholi amo moscaltíaj ininseltzitzi quen huitztli moscaltía ipan tlali, masehualme mohualiquilíaj tequipacholi ininpani. 
<span class="verse" id="JB5_7">7&#160;</span>Masehualme quipantíaj tlaijiyohuilistli tlen quema tlacatij. Temachtli teajsis tequipacholi quen se tlimoyotl catli quisa campa tlitl temachtli patlanis ajacatipa. </div>
<div class='p'>
<span class="verse" id="JB5_8">8&#160;</span>“Huajca Job, nimitzilhuía: Xijtemo Toteco Dios huan xiquilhui motlajtlacolhua. 
<span class="verse" id="JB5_9">9&#160;</span>Pampa Toteco quichihua huejhueyi tlamantli catli amo aqui huelis quimachilis. Quinchihua tlahuel miyac tlanextili hasta amo aqui huelis quinpohuas. 
<span class="verse" id="JB5_10">10&#160;</span>Quichihua ma huetzi atl ipan tlaltipactli para quiatequis nochi mili huan nochi cuatitlamitl. 
<span class="verse" id="JB5_11">11&#160;</span>Yaya quinhueyitlalía masehualme catli moechcapanohuaj iixpa huan quinmatilana catli motequipachohuaj. 
<span class="verse" id="JB5_12">12&#160;</span>Quisemana inintlalnamiquilis tlacajcayahuani para amo hueli quichihuase catli fiero monejnehuilijtoque quichihuase. 
<span class="verse" id="JB5_13">13&#160;</span>Toteco Dios quinchihua ma huetzica tlacame catli mohueyimatij ipan nopa tlaquetztli catli san inijuanti quichijtoque. Ica catli moitaj para tlahuel tlalnamiquini, quinmasiltía ipan nopa tlamantli fiero catli quisencajtoque para quichihuase. 
<span class="verse" id="JB5_14">14&#160;</span>Tonaya motepotlamíaj tlacajcayahuani quen elisquíaj popoyotzitzi. Huan masque tlajcotona, amo hueli tlachiyaj. Para tlacajcayahuani tlajcotona eltoc quen elisquía tzintlayohua. </div>
<div class='p'>
<span class="verse" id="JB5_15">15&#160;</span>“Toteco Dios quinmanahuía catli teicneltzitzi tlen tlacame catli quipiyaj chicahualistli. Quinquixtía ininmaco fiero masehualme catli tetlaijiyohuiltíaj. 
<span class="verse" id="JB5_16">16&#160;</span>Huajca catli teicneltzitzi hueli mochiyase ipan ya pampa Toteco quincamatzacuas fiero tlacame catli quinequij quintlamiltise. </div>
<div class='p'>
<span class="verse" id="JB5_17">17&#160;</span>“Pero se tlacatl catli Toteco Dios quixitlahua quipiya hueyi paquilistli. Huajca quema titlajtlacolchijtoc, amo ximotequipacho sintla mitztlatzacuiltis Toteco Catli Quipiya Nochi Chicahualistli. 
<span class="verse" id="JB5_18">18&#160;</span>Masque yaya mitzcocos, teipa mitzpajtis huan mitzchicahuas. 
<span class="verse" id="JB5_19">19&#160;</span>Huan yaya mitzmanahuis miyacapa para niyon se tlamantli catli amo cuali amo hueli mitzajsis. 
<span class="verse" id="JB5_20">20&#160;</span>Ipan nopa tonali quema oncas mayantli, yaya mitzmanahuis para amo timayancamiquis. Ipan tlahuilancayotl mitzmanahuis para amo mitzcocos machete. 
<span class="verse" id="JB5_21">21&#160;</span>Toteco mitzmanahuis tlen catli mitzistlacahuíaj. Huan amo monequi xiquimacasis catli panos teipa quema hualase catli tlaxolehuase. 
<span class="verse" id="JB5_22">22&#160;</span>Quema oncas mayantli huan tlasemanalistli, ta san tiquinhuetzquilis. Huan niyon se tecuani amo tiquimacasis. 
<span class="verse" id="JB5_23">23&#160;</span>Nopa teme ayacmo mitztzacuilise quema titequitis ipan momila. Huan nopa tecuanime catli nemij cuatitla ayacmo mitzcuatotonise. 
<span class="verse" id="JB5_24">24&#160;</span>Mofamilia itztos temachtli huan amo timotequipachos por inijuanti quema huejca tinemis. Quema tiquinpaxalos motlapiyalhua, niyon se amo mitztlachtequilijtos. 
<span class="verse" id="JB5_25">25&#160;</span>Tiquinpiyas miyac moconehua, huan moixhuihua momiyaquilijtiyase quen xihuitl. 
<span class="verse" id="JB5_26">26&#160;</span>Tiitztos miyac xihuitl huan noja tijpiyas chicahualistli quema timiquis. Amo quipixcaj trigo quema ayamo ipohual, huan ta amo timiquis quema ayamo tihuehuentzi. </div>
<div class='p'>
<span class="verse" id="JB5_27">27&#160;</span>“Nochi ya ni nimonejnehuilijtoc ica cuidado huan nijmati para melahuac. Huajca xijtlacaquili, huan xijchihua catli quinamiqui huan mitzpalehuis miyac.”  </div>
<div class='psalmlabel' id='JB6_0'> 6</div>
<div class='s'>Job quinanquili Elifaz quen yaya eliyaya nelxitlahuac </div>
<div class='p'>
<span class="verse" id="JB6_1">1&#160;</span>Huajca Job quiilhui: </div>
<div class='p'>
<span class="verse" id="JB6_2">2&#160;</span>“Cuali elisquía sintla se quitamachihuasquíaj nochi notlaijiyohuilis ipan balanza para quiitase quesqui niquijiyohuijtoc. 
<span class="verse" id="JB6_3">3&#160;</span>Notlaijiyohuilis eltoc más etic que nopa xali catli onca campa atentli. Yeca nimantzi nicamanaltitoc chicahuac. 
<span class="verse" id="JB6_4">4&#160;</span>Toteco Catli Quipiya Nochi Chicahualistli nechtlahuisojtoc ica cuatlamintli. Eltoc quen itencococa nopa cuatlamintli ajsitoc ipan noyolo huan ipan nochi notlacayo. Eltoc quen Toteco Dios nechhuilana ica nochi ni hueyi tlaijiyohuilistli catli nechajsitoc. 
<span class="verse" id="JB6_5">5&#160;</span>Quinamiqui para na nijnextis notequipachol. Tzajtzi se burro sintla amo quipiya tlacualistli. Tzajtzi se huacax quema amo quipanti sacatl para quicuas. 
<span class="verse" id="JB6_6">6&#160;</span>Tlaejelnamiqui se tlacatl sintla se tlacualistli amo cuali poyec. Nochi cualanisquíaj sintla monequisquía quicuase iistaca se tecsistli pampa amo quipiya iajhuiyaca, san asejsec. 
<span class="verse" id="JB6_7">7&#160;</span>Quema nijtlachilía iistaca se tecsistli, nimantzi nijmati ayacmo nimayana huan pehua nimisotlasnequi. Huan ama notequipachol eltoc noja más fiero. </div>
<div class='p'>
<span class="verse" id="JB6_8">8&#160;</span>“Cuali elisquía sintla Toteco Dios nechmacasquía catli nijnequi huan catli nijchiya. 
<span class="verse" id="JB6_9">9&#160;</span>Quena, cuali elisquía sintla nechmictisquía para ayacmo nitlaijiyohuijtos imaco. 
<span class="verse" id="JB6_10">10&#160;</span>Quej nopa noja nijpiyasquía ni paquilistli: Amo nijtlaijilhuijtoc icamanal Toteco Dios catli Tlatzejtzeloltic masque nijpanotoc nochi ni tlacuajcualocayotl catli amo nechcahua. 
<span class="verse" id="JB6_11">11&#160;</span>Ayacmo nihueli niquijiyohuis ni cocolistli pampa amo tleno catli cuali nijchiya. ¿Quenicatza huelis niquijiyohuis hasta nimiquis? 
<span class="verse" id="JB6_12">12&#160;</span>¿Atlac nijpiya tetili quen se tetl? ¿O atlac nonacayo mochijtoc ica nopa tepostli bronce? 
<span class="verse" id="JB6_13">13&#160;</span>¡Amo! Ayacmo nijpiya chicahualistli para nimopalehuis. Ayacmo tleno hueli nijchihuas para quisas cuali. </div>
<div class='p'>
<span class="verse" id="JB6_14">14&#160;</span>“Quinamiqui para se masehuali quiicnelis ihuampox catli itztoc ipan tlaijiyohuilistli, pero ta tlahuel techtlatelhuijtoc. Niyon amo tiquimacastoc Toteco Catli Quipiya Nochi Chicahualistli. 
<span class="verse" id="JB6_15">15&#160;</span>Pero tinoicni, timonextijtoc para amo titemachtli. Tiitztoc quen se atlajtli catli temi ica atl quema tlasejseltía cuame, 
<span class="verse" id="JB6_16">16&#160;</span>pampa temitoc ica setl huan sitlal setl catli ya atiya. 
<span class="verse" id="JB6_17">17&#160;</span>Pero ipan nopa tonalme quema tlahuel tlatotoniya, nopa atlajtli ayacmo quipiyas atl huan nimantzi huaquis. 
<span class="verse" id="JB6_18">18&#160;</span>Miyac masehualme catli nemij san sejco ica inintlapiyalhua panoj nopona nechca nopa atlajtli. Quicahuaj iniojhui huan yohuij para moseseltisquíaj, pero amo quipantíaj atl para atlise. San miquij ica amiquistli ipan nopa huactoc tlali. 
<span class="verse" id="JB6_19">19&#160;</span>Quema hualahuij nopa miyac paxalohuani catli sentic nemij tlen tlali Temán huan Sabá huan moquetzaj nopona para atlise, 
<span class="verse" id="JB6_20">20&#160;</span>quinechcahuíaj nopa atlajtli huan mopinahuaj pampa amo quipantijque catli tlahuel quichiyayayaj. San quipantíaj catli huactoc. 
<span class="verse" id="JB6_21">21&#160;</span>Huan quej nopa nojquiya ta tiitztoc ica na. Amo techpalehuijtoc quen nijchiyayaya. San tiquitztoc nococolis huan timohuejcatlalijtoc tlen na. 
<span class="verse" id="JB6_22">22&#160;</span>¿Para tlen? ¿Atlac nimitztlajtlani ma techchihuili se favor? ¿Atlac nimitztlajtlani se nemactli tlen tomi? ¡Amo! ¡Amo quema nijchijtoc! 
<span class="verse" id="JB6_23">23&#160;</span>Amo quema nimitztlajtlani se tlapalehuili para techmanahuis tlen nocualancaitacahua o para techmanahuis ininmaco tlachtequini. </div>
<div class='p'>
<span class="verse" id="JB6_24">24&#160;</span>“San nijnequi technanquili xitlahuac huan teipa na ayacmo nimolinis. Techilhui tlaque amo cuali nijchijtoc. 
<span class="verse" id="JB6_25">25&#160;</span>Masque camanali catli melahuac achtihui tecocohua, teipa tepalehuía. Pero ta mocamanal amo quiijtohua catli melahuac. 
<span class="verse" id="JB6_26">26&#160;</span>¿Atlac techejelnamiquis san pampa nitzajtzic chicahuac por notlaijiyohuilis? 
<span class="verse" id="JB6_27">27&#160;</span>Eltoc quen tijtlaijiyohuiltisquía se conetl catli icnotzi, o quen tijcajcayahuasquía huan tijnemacasquía se mohuampox. 
<span class="verse" id="JB6_28">28&#160;</span>¡Techtlachili! ¿Atlac timoilhuía quinamiqui nimitzistlacahuis moixpa? 
<span class="verse" id="JB6_29">29&#160;</span>Amo xijchihua catli amo cuali. Amo xiquijto para nijhuica tlajtlacoli. Ximomaca cuenta para nise tlacatl catli nixitlahuac. 
<span class="verse" id="JB6_30">30&#160;</span>¿Anmoilhuíaj niistlacati? ¿Atlac anmoilhuíaj amo niquiximati catli cuali huan catli amo cuali? Sintla nitlajtlacolchijtosquía, ¿atlac amo nimomacasquía cuenta?  </div>
<div class='psalmlabel' id='JB7_0'> 7</div>
<div class='s'>Job quinejqui miquis para ayacmo tlaijiyohuis </div>
<div class='p'>
<span class="verse" id="JB7_1">1&#160;</span>“Tlahuel ohui inemilis se masehuali ipan ni tlaltipactli. Quipano miyac tlaohuijcayotl. Quipiya inemilis catli ohui quen inemilis se catli tetequipanohua chicahuac mojmostla. 
<span class="verse" id="JB7_2">2&#160;</span>Niitztoc quen se tetequipanojquetl catli tlahuel quinequi ma ajsi hora para mosiyajquetzas o tlahuel quinequi nimantzi ma tlami nopa semana huan quiselis itlaxtlahuil. 
<span class="verse" id="JB7_3">3&#160;</span>Quej nopa nojquiya na nitlaijiyohuijtoc miyac metztli quema amo tleno oncayaya temachtli. Huan sesen yohuali nijpanotoc miyac tlacuajcualocayotl. 
<span class="verse" id="JB7_4">4&#160;</span>Quema nimoteca, nimoilhuía: Cuali elisquía para nimantzi tlanesisquía. Sesen yohuali nijmachilía nelhueyi. Huan san nimocuejcuepa tlatoctzitzi ipan notlapech pampa tlahuel nicuati. Huan quej nopa nijchihua hasta tlanesi. 
<span class="verse" id="JB7_5">5&#160;</span>Nochi nocuetlaxo ocuilojtoc huan yayahuic. Nococohua tlatoctzitzi tzayanij huan temalquisaj. </div>
<div class='p'>
<span class="verse" id="JB7_6">6&#160;</span>“Nonemilis nimantzi tlantiya. Mojmostla moisihuiltía para monechcahuis nopa tonal quema nimiquis. Ayacmo nijpiya nechiyalistli para nimochicahuas. </div>
<div class='p'>
<span class="verse" id="JB7_7">7&#160;</span>“Toteco Dios, xiquelnamiqui para nonemilis eltoc quen se ijiyotl catli panotehua. Amo quema sempa niquitas catli cuali. Ayacmo quema nijpiyas paquilistli. 
<span class="verse" id="JB7_8">8&#160;</span>Huan masque amantzi techtlachilijtoc, ica se quentzi tonali, techitas nimictoc. 
<span class="verse" id="JB7_9">9&#160;</span>Pampa quen se mixtli catli ica se tlatoctzi ixpolihui huan ayacmo nesi, quej nopa nojquiya ixpolihui para nochipa se catli miqui huan yohui campa mijcatzitzi. Ayacmo quema mocuepa nica. 
<span class="verse" id="JB7_10">10&#160;</span>Ayacmo quema mocuepas ichaj, niyon ichaj ehuani ayacmo quema quiitase pampa ayacmo quema monextis. </div>
<div class='p'>
<span class="verse" id="JB7_11">11&#160;</span>“Huajca monequi ama nijsenhuiquilis nicamanaltis tlen notlaijiyohuilis pampa tlahuel hueyi ni tlacuajcualocayotl. 
<span class="verse" id="JB7_12">12&#160;</span>¡NoTeco Dios! ¿Atlac techita para na nieli se hueyi atl catli quichihua san catli quinequi? ¿O huelis techita para nieli nopa hueyi tlapiyali catli temajmati ipan hueyi atl huan yeca techtzacua? 
<span class="verse" id="JB7_13">13&#160;</span>Ica tlayohua quema nimoteca ipan notlapech para nicochis, nijchihua campica para niquelcahuas notlaijiyohuilis, 
<span class="verse" id="JB7_14">14&#160;</span>pero ta techmajmatía ica temictli catli temajmati. 
<span class="verse" id="JB7_15">15&#160;</span>Más cuali techilpisquía noquechtla para ayacmo nitlaijiyohuijtos huan quej nopa nimiquis. 
<span class="verse" id="JB7_16">16&#160;</span>Nelía niquijiya nonemilis pampa amo tleno ipati. Huajca NoTeco Dios, techcahuili ma nijpiya tlasehuilistli ni se ome tonali catli noja polihui para niitztos. </div>
<div class='p'>
<span class="verse" id="JB7_17">17&#160;</span>“¿Tlaque ipati se tlacatl para timocuatotonis huan timotequipachos miyac por ya? 
<span class="verse" id="JB7_18">18&#160;</span>¿Para tlen tijpaxalohua mojmostla ica ijnaloc? ¿Para tlen tijyejyecohua tlatoctzitzi? 
<span class="verse" id="JB7_19">19&#160;</span>¿Para tlen tlahuel techcuatotonía huan amo techcahuilía se tlatoctzi masque san para nijtolos nochijchi? 
<span class="verse" id="JB7_20">20&#160;</span>Sintla nitlajtlacolchijtoc, ¿tlaque nimitzchihuilijtoc, ta catli tiquinsentlachilía tiquintlachilía nochi masehualme? ¿Para tlen techmelac itztoc na ica mocuatlamin? ¿Nonemilis eltoc se tlamamali catli tlahuel etic para ta? 
<span class="verse" id="JB7_21">21&#160;</span>¿Para tlen amo techtlapojpolhuía notlajtlacolhua huan xiquixpolo nochi catli nijchijtoc? Pampa nechcatitoc para nimotecas ipan tlaltejpoctli huan nimiquis, huan quema techtemos, ayacmo techpantis.”  </div>
<div class='psalmlabel' id='JB8_0'> 8</div>
<div class='s'>Bildad quiilhui Job para yaya amo neli motemachía ipan Toteco Dios </div>
<div class='p'>
<span class="verse" id="JB8_1">1&#160;</span>Bildad, catli ehua ipan Súa, quiilhui Job: </div>
<div class='p'>
<span class="verse" id="JB8_2">2&#160;</span>“¿Job, hasta quema tijcahuas ticamanaltis? Mocamanal eltoc quen se ajacatl catli chicahuac huala. 
<span class="verse" id="JB8_3">3&#160;</span>Tijmati para Toteco Catli Quipiya Nochi Chicahualistli amo quichijcolohua catli xitlahuac huan melahuac. 
<span class="verse" id="JB8_4">4&#160;</span>Temachtli moconehua tlajtlacolchijque ica ya huan yeca quintlatzacuilti quen quinamiqui. 
<span class="verse" id="JB8_5">5&#160;</span>Pero sintla ta tijtemos Toteco Catli Quipiya Nochi Chicahualistli huan timotlatlajtis ica ya, mitztlacaquilis. 
<span class="verse" id="JB8_6">6&#160;</span>Sintla tiitztos senquistoc cuali huan tijchihua san catli xitlahuac, yaya temachtli mitznanquilis quema timotlatlajtis. Yaya mitztiochihuas miyac huan mitzmacas paquilistli ipan mochaj. 
<span class="verse" id="JB8_7">7&#160;</span>Huan nochi catli tijpiyayaya achtihuiya timomacas cuenta para eliyaya pilquentzi, pampa teipa tijpiyas más miyac. </div>
<div class='p'>
<span class="verse" id="JB8_8">8&#160;</span>“Ximonejnehuili tlen nochi catli panotoc hasta huejcajya huan xijtlachili tlaque tlamantli quinpanti nopa masehualme. 
<span class="verse" id="JB8_9">9&#160;</span>Xijtlachili pampa tojuanti sanoc yalohua titlacatque huan pilquentzi tijmatij. Huan tonemilis ipan ni tlaltipactli san huejcahuas quen se ecahuilotl. 
<span class="verse" id="JB8_10">10&#160;</span>Inijuanti catli achtihuiya itztoyaj mitzmachtise miyac tlamantli huan mitztlalnamictise ica camanali catli temachtli. </div>
<div class='p'>
<span class="verse" id="JB8_11">11&#160;</span>“Nochi catli quielcahuaj Toteco Dios, ayacmo tleno hueli quichiyase. Itztoque quen acatl catli amo quipiya tlali campa inelhuayo, o quen se xihuitl catli amo quipiya atl para xoxohuixtos. 
<span class="verse" id="JB8_12">12&#160;</span>Nimantzi pehua pilini huan huaqui quema noja ayamo quintzontequij. 
<span class="verse" id="JB8_13">13&#160;</span>Quej nopa pano ica catli quielcahua Toteco Dios. Se masehuali catli amo quineltoca Toteco eltoc quen motemachía ipan se tocatzahuali. 
<span class="verse" id="JB8_14">14&#160;</span>Pero nochi nopa tlamantli catli yaya ipan motemachía, huetzis hasta tlalchi. 
<span class="verse" id="JB8_15">15&#160;</span>Huan quej nopa nojquiya itztoc se tlacatl catli motemachía ipan ichaj. Mocajcayahua pampa nopa cali amo moquetztos para nochipa. Nimantzi tlamis. 
<span class="verse" id="JB8_16">16&#160;</span>Nojquiya nopa masehuali itztoc quen se cuahuitl catli xoxohuic catli ica ijnaloc monextía para tlahuel quipiya chicahualistli huan tetic. Huan imacuayohua yohuij campa hueli ipan nopa xochi mili. 
<span class="verse" id="JB8_17">17&#160;</span>Inelhuayohua motlatzquilía campa onca miyac atl inintzala teme. 
<span class="verse" id="JB8_18">18&#160;</span>Pero quema se acajya quihuihuitla, tlami ixpolihui. Ayacmo aqui quipantis campa eltoya pampa ya tlanqui. 
<span class="verse" id="JB8_19">19&#160;</span>Ayacmo hueli tijchiyas itlajca nopa cuahuitl, huan seyoc cuahuitl ixhuas campa eltoya. </div>
<div class='p'>
<span class="verse" id="JB8_20">20&#160;</span>“Pero xiquita. Toteco Dios amo quihuejcamajcahua se masehuali catli xitlahuac, niyon amo quipalehuía catli tlajtlacolchihua. 
<span class="verse" id="JB8_21">21&#160;</span>Toteco Dios noja mitzchihuilis xihuetzca huan xitzajtzi ica paquilistli. 
<span class="verse" id="JB8_22">22&#160;</span>Huan nochi mocualancaitacahua mopinahualtise. Huan Toteco quintzontlamiltis nochi tlajtlacolchihuani.”  </div>
<div class='psalmlabel' id='JB9_0'> 9</div>
<div class='s'>Job quiijto amo aqui huelis momanahuis iixpa Toteco </div>
<div class='p'>
<span class="verse" id="JB9_1">1&#160;</span>Job quiilhui Bildad: </div>
<div class='p'>
<span class="verse" id="JB9_2">2&#160;</span>“Na nijmati para melahuac Toteco amo quihuejcamajcahua catli xitlahuac. Pero ¿quenicatza huelis se masehuali mochihuas xitlahuac iixpa Toteco Dios? 
<span class="verse" id="JB9_3">3&#160;</span>Sintla se masehuali quinequisquía monajnanquilis ihuaya Toteco, amo hueli quinanquilis se huelta ipan se mil itlatzintoquilijcahua. 
<span class="verse" id="JB9_4">4&#160;</span>Pampa Toteco Dios tlahuel tlalnamiqui huan tlahuel quipiya chicahualistli. ¿Ajqueya mohuilanqui ihuaya huan tlatlanqui? </div>
<div class='p'>
<span class="verse" id="JB9_5">5&#160;</span>“Ica ihueyi cualancayo Toteco quinijcuinía tepeme. Quinixcuepa ipan se tlatoctzi quema amo aqui momaca cuenta. 
<span class="verse" id="JB9_6">6&#160;</span>Quicocoxonía ni tlaltipactli hasta campa itzinpehualtil. Quichihua ma tlahuel mojmoliníaj itlaquetzalhua. 
<span class="verse" id="JB9_7">7&#160;</span>Sintla Toteco quimaca tlanahuatili, tonati amo cahuanis, huan sitlalime amo tlahuise. 
<span class="verse" id="JB9_8">8&#160;</span>Toteco iseltzi quipatlajqui ilhuicactli. Yaya nejnemi ipan hueyi atl para quitamachihuas ihuexca. 
<span class="verse" id="JB9_9">9&#160;</span>Toteco quinchijchijqui nochi sitlalime hasta inijuanti catli nejnemij motzquitoque huan inintoca Osa Mayor, Orión huan nopa Pléyades. Nojquiya quinchijchijqui nopa miyaqui sitlalime catli motzquitoque san sejco ica tlani ipan ilhuicactli. 
<span class="verse" id="JB9_10">10&#160;</span>Toteco quichihua huejhueyi tlamantli catli amo aqui huelis quimachilis. Quichihua tlahuel miyac tiochicahual nextili hasta amo aqui huelis quipohuas. </div>
<div class='p'>
<span class="verse" id="JB9_11">11&#160;</span>“Pero quema yaya pano noixpa, amo niquita. Quema yaya nentinemi nonechca, amo nijmachilía. 
<span class="verse" id="JB9_12">12&#160;</span>Quema Toteco quititlani miquilistli para quiitzquis se masehuali, ¿ajqueya hueli quitzacuilis para ma amo quichihua? O ¿ajqueya mosemacas para quitlatzintoquilis: ‘¿Tlaque tijchihua?’ 
<span class="verse" id="JB9_13">13&#160;</span>Toteco Dios amo quitzacuilía icualancayo. Iixpa ya moechcapanose nochi catli mohueyimatij. </div>
<div class='p'>
<span class="verse" id="JB9_14">14&#160;</span>“Huajca ¿ajqueya na para nimonajnanquilis ihuaya Toteco Catli Quipiya Nochi Chicahualistli? ¿Ica tlaque camanali huelis nimomanahuis iixpa? 
<span class="verse" id="JB9_15">15&#160;</span>Masque amo tleno nijchijtoc, amo hueli nimomanahuis ica miyac camanali. San nijtlajtlanisquía ma nechtlasojtla huan ma quipiya hueyi iyolo ica na, pampa yaya Juez. 
<span class="verse" id="JB9_16">16&#160;</span>Masque nijnojnotzasquía huan yaya nechnanquilisquía, amo nijneltoca para nelía nechtlacaquilisquía. 
<span class="verse" id="JB9_17">17&#160;</span>Yaya quimiyaquilisquía notlaijiyohuilis huan nechtzontlamiltisquía, masque amo tleno nijchijtoc. 
<span class="verse" id="JB9_18">18&#160;</span>Yaya amo nechcahuilía ma nitlaijiyotilana. San onpano nechtlaijiyohuiltía. 
<span class="verse" id="JB9_19">19&#160;</span>Sintla ticamanalti tlen tetili, Toteco Dios catli más quipiya fuerza. Sintla ticamanaltisquía tlen ajqueya más xitlahuac, yaya tlatlanis. Amo aqui hueli quitelhuis ica niyon se tlamantli. 
<span class="verse" id="JB9_20">20&#160;</span>Masque na niquijtosquía amo nijhuica tlajtlacoli, ica nocamac nimotelhuisquía. Huan masque niquijtosquía para amo aqui huelis nechtelhuis, Toteco Dios nechilhuisquía para senquistoc nitlajtlacolchijquetl. </div>
<div class='p'>
<span class="verse" id="JB9_21">21&#160;</span>“Masque amo tleno nijchijtoc, niquita para amo tleno ipati. ¡Niquijiya nonemilis! 
<span class="verse" id="JB9_22">22&#160;</span>Toteco quinita catli xitlahuaque huan catli tlajtlacolchihuaj quen san se. Yeca niquijtohua para san se quintzontlamiltía catli cuali huan catli amo cuali. 
<span class="verse" id="JB9_23">23&#160;</span>Quema huala se fiero cocolistli ipan masehualme catli amo tleno quichijtoque, yaya san huetzca. 
<span class="verse" id="JB9_24">24&#160;</span>Quema se tlali huetzi ininmaco tlacame catli mosisiníaj, Toteco Dios quinixtzacua nopa tetlajtolsencahuani huan quincahua ma quichihuaca catli amo xitlahuac. Sintla amo Toteco Dios catli quincahua ma quichihuaca catli amo xitlahuac, huajca, ¿ajqueya quichihua? </div>
<div class='p'>
<span class="verse" id="JB9_25">25&#160;</span>“Nonemilis panoti chicahuac quen se motlalojquetl. Quena, nimantzi pano huan amo niquita se tlatoctzi tlen paquilistli. 
<span class="verse" id="JB9_26">26&#160;</span>Quen se pilcuaacaltzi yohui chicahuac ipan atl huan se cuajtli chicahuac patlani para quiitzquis se piyo, quej nopa nojquiya nimantzi panoti nonemilis. 
<span class="verse" id="JB9_27">27&#160;</span>Masque nijchihuilía fuerza para niquelcahuas notlaijiyohuilis huan nijcahuasquía notequipachol huan nijchihuasquía para niyolpactos, amo nechpalehuisquía. </div>
<div class='p'>
<span class="verse" id="JB9_28">28&#160;</span>“Ta Toteco noja más tlaijiyohuilistli techtitlanisquía. Pampa nijmati ta, tiToteco Dios, techita para amo nixitlahuac moixpa. 
<span class="verse" id="JB9_29">29&#160;</span>Masque nijchihua catli cuali o catli amo cuali, ta temachtli techtlatzacuiltis. Huajca ¿para tlen nijchihuas campica? 
<span class="verse" id="JB9_30">30&#160;</span>Masque nimaltisquía ica atl huan nimomajtequisquía ica nopa xapo catli más tlapajpaca, 
<span class="verse" id="JB9_31">31&#160;</span>ta techcalaquisquía ipan se soqui ostotl huan techchihuasquía nelía nisoquiyo hasta noyoyo nojquiya nechijiyasquía. </div>
<div class='p'>
<span class="verse" id="JB9_32">32&#160;</span>“Toteco amo ya se tlacatl quen na para huelis nimonajnanquilis ihuaya. Amo hueli nijhuicas iixpa se juez para nijtelhuis. 
<span class="verse" id="JB9_33">33&#160;</span>Nipaquisquía sintla itztoya se catli hueli motlajcoquetzas tlatlajco na huan Toteco Dios para techyoltlalisquía, pero amo aqui. 
<span class="verse" id="JB9_34">34&#160;</span>Sintla itztosquía se catli motlajcoquetza, quichihuasquía para Toteco Dios ma ayacmo nechtlaijiyolhuiltisquía, huan ayacmo niquimacasisquía itlatzacuiltilis. 
<span class="verse" id="JB9_35">35&#160;</span>Huajca nihuelisquía nijcamanalhuisquía Toteco huan amo niquimacasisquía. Pero amo hueli nijchihuas san ica na nochicahualis.  </div>
<div class='psalmlabel' id='JB10_0'> 10</div>
<div class='p'>
<span class="verse" id="JB10_1">1&#160;</span>“Ya nicuesijqui niitztoc. Yeca nijnequi techcahuilica para nicamanaltis. Niitztoc ipan tlacuajcualocayotl huan ipan hueyi tequipacholi. 
<span class="verse" id="JB10_2">2&#160;</span>Huan niquilhuisquía Toteco Dios: ‘Amo techtlatzacuilti san pampa tijnequi. Más cuali techilhui para tlen techtlatzacuiltía. 
<span class="verse" id="JB10_3">3&#160;</span>¿Atlac tiquita cuali para techtlaijiyohuiltis huan techcualancaitas na catli techchijchijqui ica momax? ¿Para tlen tiquinpaquilismaca fiero masehualme huan tiquinpalehuía ma quisaca cuali? 
<span class="verse" id="JB10_4">4&#160;</span>¿Atlac tiquita tlamantli san quen tojuanti timasehualme tiquitaj? 
<span class="verse" id="JB10_5">5&#160;</span>¿Atlac monemilis nojquiya amo huejcahua quen tonemilis? 
<span class="verse" id="JB10_6">6&#160;</span>¿Huelis yeca tijtemohua tlaixpanoli huan tlajtlacoli masque tijmati amo tleno nijchijtoc? 
<span class="verse" id="JB10_7">7&#160;</span>¿Atlac techtlatzacuiltía quema amo tleno nijchijtoc pampa tijmati para amo aqui hueli techmanahuis momaco? </div>
<div class='p'>
<span class="verse" id="JB10_8">8&#160;</span>“ ‘Ta techchijchijqui ica momax, pero ama timoyolpatlatoc huan techtzontlamiltía. 
<span class="verse" id="JB10_9">9&#160;</span>Xiquelnamiqui para ta techchijchijqui ica soquitl, huan ¿ama sempa techchihuas ma nimocuepas tlaltejpoctli? 
<span class="verse" id="JB10_10">10&#160;</span>Tlen ipejya nonemilis ta tiitztoya nopona techcualchijchihuayaya iijtico nonana. 
<span class="verse" id="JB10_11">11&#160;</span>Ta techpijqui ica nocuetlaxo huan ica nonacayo. Tiquinmotzquilti noomiyohua huan notlalohua. 
<span class="verse" id="JB10_12">12&#160;</span>Ta techmacac nemilistli huan tlahuel techicnelijtoc. Pampa ta techmocuitlahuijtoc, yeca niyoltoc. </div>
<div class='p'>
<span class="verse" id="JB10_13">13&#160;</span>“ ‘Pero nijmati para nochipa ta techtlachilijtoc ichtacatzi para tiquitas sintla nitlajtlacolchihuas, 
<span class="verse" id="JB10_14">14&#160;</span>para huelis techtlatzacuiltis huan amo techtlapojpolhuis notlajtlacolhua. 
<span class="verse" id="JB10_15">15&#160;</span>Huan teicnelti na sintla nitlajtlacolchijtoc. Huan sintla amo tleno nijchijtoc, amo tleno ipati. ¡Amo techpalehuía! San tlahuel nimopinahualtijtoc huan nitlaijiyohuijtoc. 
<span class="verse" id="JB10_16">16&#160;</span>Huan sintla nijchihuasquía campica para nimotlananas, ta tihuitonisquía ipan na quen se hueyi tecuani huan technextilis mohueyi chicahualis para techcocos. 
<span class="verse" id="JB10_17">17&#160;</span>Eltoc quen tlatoctzitzi tiquinhualica más testigos para techtelhuise huan para más technextilis mohueyi cualancayo. Eltoc quen techtitlanilía más soldados tlatoctzitzi para techtlaijiyohuiltise. </div>
<div class='p'>
<span class="verse" id="JB10_18">18&#160;</span>“ ‘¿Huajca para tlen techquixti iijtico nonana? Más cuali nimictosquía quema san niontlacatqui huan amo aqui nechitztosquía. 
<span class="verse" id="JB10_19">19&#160;</span>Quej nopa amo quema niitztosquía, niyon amo nijpanosquía ni tlaijiyohuilistli. Más cuali san nionpanotosquía tlen iijti nonana hasta campa nechtlalpachojtosquíaj. 
<span class="verse" id="JB10_20">20&#160;</span>Ama san pilquentzi tonali mocahua para noja niitztos, huajca techtlalcahui para nimoyoltlalis se quentzi. 
<span class="verse" id="JB10_21">21&#160;</span>Nimantzi niyas ipan nopa tlali tlen miquilistli campa onca tzintlayohuilotl huan ayacmo quema nimocuepas. 
<span class="verse" id="JB10_22">22&#160;</span>Nopona tlahuel tzintlayohua quen elisquía tlajco yohual. Ipan nopa tlali tlen miquilistli tlanahuatíaj amo cuajcualme huan catli quiitaj tlatlanextli para nojquiya eltoc san tlayohuilotl.’ ”  </div>
<div class='psalmlabel' id='JB11_0'> 11</div>
<div class='s'>Zofar quiilhui Job para Toteco quiita nochi tlaixpanoli </div>
<div class='p'>
<span class="verse" id="JB11_1">1&#160;</span>Zofar, catli ehua Naamat, quiilhui Job: </div>
<div class='p'>
<span class="verse" id="JB11_2">2&#160;</span>“Monequi na nimitznanquilis ica nochi catli tiquijtojtoc huan nimitzquetzas. ¿Atlac icamanal se tlacatl catli camanalti miyac quinextía para más quimati? 
<span class="verse" id="JB11_3">3&#160;</span>Amo tleno huelis niquijtos quema ta ticamanalti tlahuel miyac. Monequi para se acajya mitzpinahualtis pampa tijpinajtía Toteco Dios. 
<span class="verse" id="JB11_4">4&#160;</span>Ta tiquijtojtoc para motlamachtil nelxitlahuac huan para timoilhuía tiitztoc xitlahuac iixpa Toteco. 
<span class="verse" id="JB11_5">5&#160;</span>Cuali elisquía sintla Toteco Dios camanaltisquía huan mitzilhuisquía nochi catli yaya moilhuía ica ta. 
<span class="verse" id="JB11_6">6&#160;</span>Cuali elisquía sintla mitzchihuasquía titlalnamictoc pampa san yaya quimachilía sesen tlamantli ichtacatzi tlen tlalnamiquilistli. Tlahuel ohui para se masehuali quipiyas tlalnamiquilistli. Xijtlacaquili ni: Toteco Dios mitztlatzacuiltijtoc nelpilquentzi huan amo quen quinamiqui por motlajtlacolhua. </div>
<div class='p'>
<span class="verse" id="JB11_7">7&#160;</span>“¿Tiquiximati nochi catli ichtacatzi tlen Toteco? ¿Tijmachilía nochi iyajatil Toteco Catli Quipiya Nochi Chicahualistli huan hasta canque ontlami catli yaya hueli quichihua? ¡Amo ta tijmati! 
<span class="verse" id="JB11_8">8&#160;</span>Eltoc onpano hueyi nochi catli ichtacatzi tlen Toteco huan itlamachiltilis. Eltoc nelhuejcapa quen ilhuicactli. Pero ¿ajqueya ta para tijmachilis nochi tlen itlalnamiquilis? Itlalnamiquilis Toteco eltoc tlahuel iyoca tlen nochi sequinoc tlalnamiquilistli. Nojquiya itlalnamiquilis Toteco yohui tlahuel huejcatla hasta campa más tlatzintla. Amo tleno huelis tijmachilis quen yaya tlamachilía. 
<span class="verse" id="JB11_9">9&#160;</span>Huan itlalnamiquilis eltoc más hueyi que ni tlaltipactli huan más patlahuac que hueyi atl. 
<span class="verse" id="JB11_10">10&#160;</span>Sintla Toteco Dios huala para quitzacuas se acajya ipan tlatzactli o sintla quinotzas se masehuali iixpa se juez para quitelhuis, ta amo tihuelis tijtzacuilis para ma amo quichihua. 
<span class="verse" id="JB11_11">11&#160;</span>Yaya quinyoliximati catli tlacajcayahuaj. Quiita nochi tlajtlacoli huan sesen quichihuilía cuenta. 
<span class="verse" id="JB11_12">12&#160;</span>Se huihui tlacatl amo hueli mochihuas se tlalnamijquetl, niyon hueli se burro quitlacatiltis se masehuali. </div>
<div class='p'>
<span class="verse" id="JB11_13">13&#160;</span>“Xijnextili Toteco Dios catli eltoc ipan moyolo. Xijxitlahua momax iixpa huan ximotlatlajti ica ya. 
<span class="verse" id="JB11_14">14&#160;</span>Xijcahua nochi motlajtlacolhua huan ximoquixtili nochi tlamantli catli amo cuali ipan moyolo. 
<span class="verse" id="JB11_15">15&#160;</span>Huajca quena, tiixhuetzcas pampa tiitztos cuali iixpa Toteco huan ayacmo tijmahuilis. Tijpiyas fuerza iixpa huan ayacmo timopinahuas. Ayacmo tijpiyas niyon se motlajtlacol catli mitzsoquihuisquía iixpa. 
<span class="verse" id="JB11_16">16&#160;</span>Quej nopa tiquelcahuas nochi motlaijiyohuilis. Huan sintla tiquelnamiquis, timoilhuis san tlatoc panoc quen elisquía atl catli san panotiquisa moixpa. 
<span class="verse" id="JB11_17">17&#160;</span>Nochi monemilis elis cuali. Cahuanis monemilis quen tonati ipan tlajcotona. Catli teipa timoilhuis para tzintlayohuilotl, elis quen ama quema tlanestihuala pampa nochi monemilis elis quen tlatlanextli. 
<span class="verse" id="JB11_18">18&#160;</span>Huan ta tiitztos temachtli pampa timotemachía ipan Toteco Dios, huan yaya mitzmocuitlahuijtos. Tijtlachilis catli yahualtic, huan tiquitas para eltoc cuali. Ticochis ica paquilistli. 
<span class="verse" id="JB11_19">19&#160;</span>Quema timotecas, amo tleno mitzmajmatis. Huan miyac masehualme quitemojtihualase motlapalehuil. 
<span class="verse" id="JB11_20">20&#160;</span>Pero fiero tlacame amo huelise momanahuise niyon amo huelise mochololtise. Inijuanti san hueli mochiyase para miquise.”  </div>
<div class='psalmlabel' id='JB12_0'> 12</div>
<div class='s'>Job quiilhui Zofar para inemilis se tlacatl eltoc imaco Toteco </div>
<div class='p'>
<span class="verse" id="JB12_1">1&#160;</span>Huan Job quiilhui Zofar: </div>
<div class='p'>
<span class="verse" id="JB12_2">2&#160;</span>“Temachtli amojuanti anquimatij nochi. Huan quema anmiquise, ayacmo itztos niyon se masehuali catli tlalnamiqui. 
<span class="verse" id="JB12_3">3&#160;</span>Pero na nijpiya tlalnamiquilistli nojquiya. Amojuanti amo más ancuajcualme que na. ¿Ajqueya amo quimati nochi catli antechilhuijtihualajtoque? 
<span class="verse" id="JB12_4">4&#160;</span>Achtihuiya nimotlatlajtiyaya ica Toteco Dios huan yaya techmacayaya catli nijtlajtlaniyaya. Pero ama nochi nocalnechcahua san nechhuetzquilíaj. Masque na se nitlacatl catli nixitlahuac, ama nochi techpinajtíaj. 
<span class="verse" id="JB12_5">5&#160;</span>Tlacame catli nochi quipiyaj quinpinajtíaj masehualme catli tlaijiyohuíaj. Amo quinequij quinitase catli motepotlamíaj. 
<span class="verse" id="JB12_6">6&#160;</span>Toteco quincahua tlachtequini ica tlasehuilistli, huan catli quicualancamacaj itztoque ica temachili. Nochi catli inijuanti quipiyaj Toteco quitlalijtoc ininmaco. </div>
<div class='p'>
<span class="verse" id="JB12_7">7&#160;</span>“Nochi quimatij para TOTECO quichijchijqui nochi tlamantli. Xiquintlatzintoquili nopa tlapiyalme catli más huihuitique huan inijuanti mitzilhuise. Inijuanti quimatij para melahuac TOTECO quinchijchijqui. Xiquintlatzintoquili nopa totome catli patlantinemij. Inijuanti quimatij. 
<span class="verse" id="JB12_8">8&#160;</span>Nojquiya mitznextilis ni tlaltipactli o nopa michime catli itztoque ipan hueyi atl. 
<span class="verse" id="JB12_9">9&#160;</span>Nochi quimatij para TOTECO quinchijchijtoc. 
<span class="verse" id="JB12_10">10&#160;</span>Ininnemilis nochi masehualme huan nochi tlamantli yoltoque eltoc imaco TOTECO. Yaya huelis quinquixtilis iniijiyo quema ya quinequi. 
<span class="verse" id="JB12_11">11&#160;</span>Quen tocamac quimachilía iajhuiyaca sesen tlamantli tlacualistli, totlacaquilis hueli quicaqui huan quiyecohua catlique camanali eltoc cuali. 
<span class="verse" id="JB12_12">12&#160;</span>Huan huehuentzitzi quipiyaj tlalnamiquilistli huan quimachilíaj miyac tlamantli. </div>
<div class='p'>
<span class="verse" id="JB12_13">13&#160;</span>“Pero san yaya Toteco Dios quipiya nopa tlalnamiquilistli huan chicahualistli catli nelía melahuac. San yaya hueli techconsejomaca catli quinamiqui. San yaya quimachilía nochi tlamantli. </div>
<div class='p'>
<span class="verse" id="JB12_14">14&#160;</span>“Catli Toteco Dios quisosolohua, amo aqui hueli quicualtlalis sempa. Huan sintla yaya quitzacuas se tlacatl, amo aqui huelis quimajcahuas. 
<span class="verse" id="JB12_15">15&#160;</span>Quema Toteco quichihua ma amo huetzi atl, huajca nochi huaqui huan mocahua quen se huactoc tlali. Huan quema yaya quichihua ma huetzi atl chicahuac, nochi tlatemi huan tlahueloni. </div>
<div class='p'>
<span class="verse" id="JB12_16">16&#160;</span>“Yaya quipiya nochi chicahualistli huan tlalnamiquilistli. Quipiya tlanahuatili ica nochi catli tlacajcayahuaj huan nochi catli sequinoc quincajcayajtoque. 
<span class="verse" id="JB12_17">17&#160;</span>Toteco quinhuihuitilía jueces. Quichihua catli teconsejomacayayaj ma quichihuaca tlamantli catli amo quinamiqui quen para quintojtomase tetequipanohuani para ma yohuij majcajtoque. 
<span class="verse" id="JB12_18">18&#160;</span>Yaya quinquixtía inintlanahuatil tlanahuatiani huan quichihua ma quinhuicaca ilpitoque ica lazos ipan inintzinquechtla para ma tetequipanotij. 
<span class="verse" id="JB12_19">19&#160;</span>Toteco quinquixti inintequi totajtzitzi huan quichijqui ma quihuicaca para tetequipanotij san tlapic. Quintlahuiso nopa masehualme catli tlahuel chicahuaque. 
<span class="verse" id="JB12_20">20&#160;</span>Yaya quinchihua ma ayacmo camanaltica catli tlalnamiquij. Quincuilía inintlalnamiquilis nopa huejhueyi tlacame para ayacmo teconsejomacase. 
<span class="verse" id="JB12_21">21&#160;</span>Yaya quinpinahualtía tlanahuatiani. Quinquixtilía inintepos inijuanti catli quipixque chicahualistli. </div>
<div class='p'>
<span class="verse" id="JB12_22">22&#160;</span>“Yaya quitlamiltía tzintlayohuilotl huan miquilistli ica itlahuil. 
<span class="verse" id="JB12_23">23&#160;</span>Toteco Dios quinchihua sequin tlalme ma mochihuaca tlahuel chicahuaque, huan Toteco Dios quintzontlamiltía nopa tlalme catli quinequi. Quinhueyilía sequin tlalme, huan sequin quinsemana huan quintlahuelcahua. 
<span class="verse" id="JB12_24">24&#160;</span>Yaya quinquixtilía inintlalnamiquilis tlanahuatiani ipan tlaltipactli huan quinchihua ma mocuapolojtinemica ipan se huactoc tlali campa amo onca ojtli. 
<span class="verse" id="JB12_25">25&#160;</span>Quinchihua ma nejnemica ipan tzintlayohuilotl campa amo onca niyon se tlahuili. Quinchihua ma mocuapoloca quen ihuintini.  </div>
<div class='psalmlabel' id='JB13_0'> 13</div>
<div class='s'>Job quitlajtlani Toteco para ayacmo ma quitlaijiyohuilti </div>
<div class='p'>
<span class="verse" id="JB13_1">1&#160;</span>“Xiquita, nochi catli amojuanti anquiijtohuaj ya niquitztoc ica noixteyol, huan ya nijcactoc ica nonacas. Nochi ya nopa nijmachilía. 
<span class="verse" id="JB13_2">2&#160;</span>Nochi catli anquimatij, na nojquiya nijmati. Amo ximoilhuica se nihuihui tlacatl. Amo más anquimatij que na. 
<span class="verse" id="JB13_3">3&#160;</span>Pero na tlahuel nijnequisquía nicamanaltis ihuaya Toteco Catli Quipiya Nochi Chicahualistli. Nijnequi niquixnextis nochi ni tlamantli para nimomanahuis. 
<span class="verse" id="JB13_4">4&#160;</span>Pero amojuanti san antechtlaijilhuíaj ica istlacatili. Anitztoque quen antepajtiani catli amo hueli anquichicahuaj niyon se masehuali. 
<span class="verse" id="JB13_5">5&#160;</span>Cuali elisquía sintla amo tleno anquiijtosquíaj huan quej nopa nelía annesisquíaj antlalnamiquij. 
<span class="verse" id="JB13_6">6&#160;</span>Ama techtlacaquilica se quentzi. Xijchihuilica cuenta catli niquijtos para nimomanahuis. </div>
<div class='p'>
<span class="verse" id="JB13_7">7&#160;</span>“¿Anquisenhuiquilise ancamanaltise quen anquipiyaj itequiticayo Toteco Dios? Yaya amo anmechilhuijtoc niyon se camanali. Nochi catli anquiijtohuaj san istlacatili huan tlacajcayahuali. 
<span class="verse" id="JB13_8">8&#160;</span>¿Atlac Toteco Dios quinequi anistlacatise huan para quej nopa anmonajnanquilise ipan ya itoca? Monequi amo aqui anquichicoicnelise, niyon ya, niyon na. 
<span class="verse" id="JB13_9">9&#160;</span>Xijpiyaca miyac cuidado para Toteco ma amo quipantis nochi catli anquichihuaj. ¿Atlac anmoilhuíaj anhuelise anquicajcayahuase Toteco quen antecajcayahuaj? 
<span class="verse" id="JB13_10">10&#160;</span>¡Amo! Yaya anmechtlatzacuiltis chicahuac sintla anquichicoicnelíaj ya huan amo anquichihuaj san catli xitlahuac. 
<span class="verse" id="JB13_11">11&#160;</span>¿Amo anmechmajmatía ihueyitilis Toteco Dios? ¿Para tlen amo anquiimacasij? 
<span class="verse" id="JB13_12">12&#160;</span>Nochi nopa camanali catli antechilhuijtoque amo tleno ipati. Eltoc quen tlaltejpoctli. Huan nochi catli anmoilhuíaj para ica anquimanahuise eltoc quen se soqui comitl. </div>
<div class='p'>
<span class="verse" id="JB13_13">13&#160;</span>“Huajca ayacmo ximolinica. Techcahuilica ma nicamanalti na. Ya nimocualtlalijtoc para niquijiyohuis tlen hueli tlaijiyohuilistli catli hualas teipa. 
<span class="verse" id="JB13_14">14&#160;</span>Nicamanaltis masque na nijmati por nocamanal Toteco huelis nechmictis. 
<span class="verse" id="JB13_15">15&#160;</span>Pero masque Toteco Dios nechmictisquía, noja nimotemachisquía ipan ya huan nimomanahuisquía iixpa. 
<span class="verse" id="JB13_16">16&#160;</span>Huan ya ni huelis nechpalehuis para nijnextis amo tleno nijchijtoc, pampa se tlacatl catli amo cuali amo monechcahuis iixpa Toteco Dios. </div>
<div class='p'>
<span class="verse" id="JB13_17">17&#160;</span>“Xijtlacaquilica cuali nochi catli niquijtos. Quena, techtlacaquilica. 
<span class="verse" id="JB13_18">18&#160;</span>Xiquitaca, na nimocualtlalijtoc ica tlaque nimomanahuis pampa nijmati para huelis nijnextilis para amo tleno nijchijtoc. 
<span class="verse" id="JB13_19">19&#160;</span>¿Ajqueya hueli nechtelhuis ica se tlamantli catli amo cuali catli nijchijtoc? Sintla amojuanti antechnextilisquíaj para melahuac nijchijtoc catli amo cuali, ayacmo sempa nimomanahuisquía hasta nimiquis. </div>
<div class='p'>
<span class="verse" id="JB13_20">20&#160;</span>“Toteco Dios, chicahuac nimitztlajtlanía para ayacmo techchihuilis ni ome tlamantli para huelis nicamanaltis mohuaya: 
<span class="verse" id="JB13_21">21&#160;</span>Ayacmo más techtlaijiyohuilti. Huan nojquiya amo techmajmati quema niitztoc moixpa huan nijmachilía mohueyi chicahualis. 
<span class="verse" id="JB13_22">22&#160;</span>Huajca technotza huan techtlatzintoquili huan na nimitznanquilis. O sintla tijnequi, na nimitzcamanalhuis achtihui huan ta technanquilis. 
<span class="verse" id="JB13_23">23&#160;</span>¿Se favor, san techilhui tlaque tlamantli catli amo cuali nijchijtoc? Technextili notlaixpanolhua huan notlajtlacolhua. 
<span class="verse" id="JB13_24">24&#160;</span>¿Para tlen timohuejcatlalía tlen na? ¿Para tlen techita quen nielisquía nimocualancaitaca? 
<span class="verse" id="JB13_25">25&#160;</span>¿Tijtlaijiyohuiltisquía se xihuitl catli huetzqui tlen se cuahuitl huan quipatlanaltía ajacatl? ¿Tijtojtocasquía itlasolo trigo catli quihuica ajacatl huan amo tleno ipati? Huajca ¿para tlen techtojtoca na catli amo tleno nopati na? </div>
<div class='p'>
<span class="verse" id="JB13_26">26&#160;</span>“Eltoc quen tiquijcuilojtoc miyac fiero tlamantli para ica techtelhuisquía. Eltoc quen techelnamiquiltía tlen nochi notlajtlacolhua catli nijchijqui quema nieliyaya nitelpocatl. 
<span class="verse" id="JB13_27">27&#160;</span>Eltoc quen tijtepitztlatoc noicxihua ipan cuahuitl para amo nicholosquía. Techtlachilijtinemi campa ninejnemi. Tijtlalijtoc sellos tlatzintla noicxihua para campa hueli ninemis nijsellojhuis nopa tlali huan tijmatis para naya. 
<span class="verse" id="JB13_28">28&#160;</span>Na nieltoc quen se cuahuitl catli huetztoc huan más palani mojmostla. Niitztoc quen se yoyomitl catli mejtolime ya quitlamicuajtoque.  </div>
<div class='psalmlabel' id='JB14_0'> 14</div>
<div class='s'>Job quiijto para nimantzi tlami inemilis se masehuali </div>
<div class='p'>
<span class="verse" id="JB14_1">1&#160;</span>“Amo huejcahua inemilis niyon se masehuali. Temitoc sesen tonali tlen inemilis ica tlaijiyohuilistli. 
<span class="verse" id="JB14_2">2&#160;</span>Timasehualme tiitztoque quen se xochitl catli cahuani se tlatoctzi huan teipa pilini. O tiitztoque quen iecahuil se mixtli catli san pano huan nimantzi ixpolihui. </div>
<div class='p'>
<span class="verse" id="JB14_3">3&#160;</span>“Toteco Dios, ¿para tlen tijtlatzquiltijtoc moixteyol ipan na para techtlajtlanis cuenta? 
<span class="verse" id="JB14_4">4&#160;</span>Amo aqui huelis quipantis catli tlapajpactic ipan se tlacatl quen na catli nitlacatqui ica tlajtlacoli. 
<span class="verse" id="JB14_5">5&#160;</span>Toteco, ta tiquixquetztoc quesqui tonali sesen timasehualme tiitztose huan nelcototzi tonemilis. Quena, ta tiquixquetztoc quesqui metztli sesen tojuanti tiitztose huan amo aqui hueli quitlalilis niyon se tonali más. 
<span class="verse" id="JB14_6">6&#160;</span>Huajca techcahuili nochi timasehualme se quentzi tonali para ma timosiyajquetzaca. Xiquijcuini mohueyi cualancayo se tlatoctzi para ma caxani. Tiitztoque quen titetequipanohuani. Techcahuili ma tijtlamiltica nopa tequitl catli techmacac ma tijchihuaca. </div>
<div class='p'>
<span class="verse" id="JB14_7">7&#160;</span>“Quema tlacame quitzontequij se cuahuitl, noja onca pajtli para chamanis huan sempa quipiyas imacuayohua catli selic. 
<span class="verse" id="JB14_8">8&#160;</span>Huan masque inelhuayohua nopa cuahuitl huehuejtiyasquíaj tlatzintla tlali huan icuatzonyo palanisquía, 
<span class="verse" id="JB14_9">9&#160;</span>quema quiajsisquía atl, sempa chamanisquía. Quena, quema inelhuayohua moxoxohuilisquíaj, yancuic ixhuatos. </div>
<div class='p'>
<span class="verse" id="JB14_10">10&#160;</span>“Pero quema se tlacatl miqui, ayacmo onca chicahualistli ipani. San tlami tlaijiyotilana huan ayacmo itztoc. 
<span class="verse" id="JB14_11">11&#160;</span>Quen apoctli tlejco tlen hueyi atl huan amo mocuepa, huan quen se hueyatl tlahuaqui huan san polihui, 
<span class="verse" id="JB14_12">12&#160;</span>quej nopa nojquiya tlami se masehuali catli miqui. Ayacmo motlananas hasta quema ayacmo oncas ilhuicactli, niyon ayacmo isas. </div>
<div class='p'>
<span class="verse" id="JB14_13">13&#160;</span>“Toteco, cuali elisquía sintla techtlatisquía ipan nopa hueyi ostotl campa itztoque mijcatzitzi huan techelcahuasquía hasta tlamisquía mohueyi cualancayo. Pero xiquixquetza se tonal quema sempa techelnamiquis. 
<span class="verse" id="JB14_14">14&#160;</span>Sintla se masehuali miquis, ¿sempa moyolcuis? Sintla quena, nelía nechpactisquía miyac. Huan mojmostla ipan nonemilis nimochiyas hasta ta techmajcahuas tlen ni tlaijiyohuilistli para ma nimiquis. 
<span class="verse" id="JB14_15">15&#160;</span>Sintla ta technotzasquía, na niyasquía. Huan ta techselisquía ica miyac tlaicnelijcayotl pampa techchijchijqui ica momax. 
<span class="verse" id="JB14_16">16&#160;</span>Huan ta tijpohuasquía sesen huelta canque nijtlali noicxi, huan amo tijpohuasquía notlajtlacolhua. 
<span class="verse" id="JB14_17">17&#160;</span>Tijtlatisquía nochi notlaixpanolhua ipan se coxtali. Huan tiquixpolosquía nochi notlajtlacolhua. </div>
<div class='p'>
<span class="verse" id="JB14_18">18&#160;</span>“Ta tijtlamiltía catli quichiya se masehuali quen tepeme huelonij huan mochihuaj cuechtic huan nopa teme tepehuij tlen se tepexitl. </div>
<div class='p'>
<span class="verse" id="JB14_19">19&#160;</span>“Tijtlamiltía nochi catli quichiyaj masehualme quen miyac atl quichihua nopa teme ma mocuepaca xali, huan miyac atl catli huetzi quichihua ma mohuahuatatza miyac tlali. 
<span class="verse" id="JB14_20">20&#160;</span>Nochipa tiquintlani masehualme huan teipa san ixpolijtehuaj. Tiquinchihua masehualme ma huehuejtiyaca huan ma ixcuilichtiyaca huan teipa miquij. 
<span class="verse" id="JB14_21">21&#160;</span>Huan quema mictoc se masehuali, ayacmo quema quimatis sintla iconehua moscaltise huan quiselise tlatlepanitacayotl o pinahualistli. 
<span class="verse" id="JB14_22">22&#160;</span>Yaya san quimachilía tlacuajcualocayotl ipan itlacayo huan motequipachohua ica nopa tlaijiyohuilistli.”  </div>
<div class='psalmlabel' id='JB15_0'> 15</div>
<div class='s'>Elifaz quiajhuac Job </div>
<div class='p'>
<span class="verse" id="JB15_1">1&#160;</span>Huajca, Elifaz catli ehua Temán, quiilhui Job: </div>
<div class='p'>
<span class="verse" id="JB15_2">2&#160;</span>“Amo quinamiqui para se tlalnamijca tlacatl quen ta, camanaltisquía quen tijchihua. Nochi camanali catli tiquijtojtoc san eltoc quen ajacatl. 
<span class="verse" id="JB15_3">3&#160;</span>Amo cuali para se masehuali camanaltis catli se huihuiyotl. Mocamanal amo cuali huan amo mitzpalehuía. 
<span class="verse" id="JB15_4">4&#160;</span>¿Amo tiquimacasi Toteco Dios? ¿Amo tijtlepanita? 
<span class="verse" id="JB15_5">5&#160;</span>Motlajtlacol mitzchihua xicamanalti quej nopa. Quena, ticamanaltic quen se tlacajcayajca tlacatl. 
<span class="verse" id="JB15_6">6&#160;</span>Huajca amo monequi na nimitztelhuis. ¡Amo! Mocamac ta, ya nopa mitztelhuijtoc. </div>
<div class='p'>
<span class="verse" id="JB15_7">7&#160;</span>“¿Timoilhuía para ta tiachtihui tlacatl ipan ni tlaltipactli? Huelis san ta catli más titlalnamiqui tlen nochi sequinoc. ¿Titlacatqui hasta quema ayamo oncayaya tepeme? 
<span class="verse" id="JB15_8">8&#160;</span>Huelis ta tijcajqui nochi tlamantli catli ichtacatzi catli Toteco moilhui quichihuas. Huelis san ta tijpiya nochi tlalnamiquilistli. 
<span class="verse" id="JB15_9">9&#160;</span>¿Tlaque tijmati catli tojuanti amo tijmatij? ¿Tlaque más tijmachilía catli tojuanti amo tijmachilíaj? 
<span class="verse" id="JB15_10">10&#160;</span>Tlatlajco tojuanti itztoque huehue tlacame catli tzonchipahuaque huan quipiyaj más xihuitl que motata. </div>
<div class='p'>
<span class="verse" id="JB15_11">11&#160;</span>“¿Atlac tiquita para amo tleno ipati para Toteco Dios mitzyoltlalis ica nochi ni yejyectzi camanali catli tojuanti timitzmacaj? 
<span class="verse" id="JB15_12">12&#160;</span>¿Para tlen timoyolpatlatoc huan ticualancatlachiya? 
<span class="verse" id="JB15_13">13&#160;</span>¿Para tlen tijcualancaita Toteco Dios huan tijtlaijilhuía ica camanali catli fiero? 
<span class="verse" id="JB15_14">14&#160;</span>¿Quenicatza huelis se masehuali mochihuas tlapajpactic iixpa Toteco? ¿Huelis se catli tlacatqui tlen se sihuatl mochihuas xitlahuac quen ta tiquijtohua? 
<span class="verse" id="JB15_15">15&#160;</span>¡Xiquita! Toteco Dios amo motemachía ipan itequihuajcahua. Niyon ilhuicactli amo eltoc senquistoc tlapajpactic iixpa. 
<span class="verse" id="JB15_16">16&#160;</span>Sintla quej nopa eltoc, ¿quenicatza huelis yaya motemachis ipan se tlacatl quen ta catli mosisinía huan senquistoc tlajtlacolchihua huan quinequi quichihuas miyac tlamantli catli amo cuali? </div>
<div class='p'>
<span class="verse" id="JB15_17">17&#160;</span>“Sintla techtlacaquilis, nimitzpohuilis catli nijmati huan catli niquitztoc. 
<span class="verse" id="JB15_18">18&#160;</span>Nimitzpohuilis nopa tlamachtili catli tlalnamijca tlacame quiselijque tlen ininhuejcapan tatahua. 
<span class="verse" id="JB15_19">19&#160;</span>Inintatahua elque catli quiselijque nopa tlali huejcajya quema ayamo ajsiyayaj tlacame tlen sequinoc tlalme para mosansejcotilise ininhuaya. </div>
<div class='p'>
<span class="verse" id="JB15_20">20&#160;</span>“Se tlacatl catli amo cuali huan catli tlahuel mosisinía quipantía tlaijiyohuilistli ipan nochi inemilis. 
<span class="verse" id="JB15_21">21&#160;</span>Quema quicaqui tlahuejchihualistli, momajmatía. Quema nochi eltoc cuali, hualahuij tlachtequini huan quitlachtequilíaj. 
<span class="verse" id="JB15_22">22&#160;</span>Majmahui para quisas ica tlayohua. Moilhuía tlacame quimictise. 
<span class="verse" id="JB15_23">23&#160;</span>San motlajtlanijtinemij tlacualistli. Quiijtohua ¿canque onca pantzi? Fiero tlacame quimatij nechcatitoc para tlamis ininnemilis. 
<span class="verse" id="JB15_24">24&#160;</span>Itztoque ipan majmajtli huan tlahuel motequipachohuaj quen se tlanahuatijquetl catli mocualtlalía para quinhuilanas icualancaitacahua. 
<span class="verse" id="JB15_25">25&#160;</span>Fiero tlacame quitlananaj ininmax iixpa Toteco Dios para quimacase. Quej nopa quiixpanoj Toteco Catli Quipiya Nochi Chicahualistli. 
<span class="verse" id="JB15_26">26&#160;</span>Motzacuaj ica ininyoltepostzajca catli tilahuac para quinmanahuisquía huan motlalohuaj campa ya. </div>
<div class='p'>
<span class="verse" id="JB15_27">27&#160;</span>“Nopa fiero tlacame motomajtoque huan moricojchijtoque, 
<span class="verse" id="JB15_28">28&#160;</span>pero monequi itztose ipan altepeme catli tlami sosolijtoque huan ipan calme tlaxolejtoque campa amo aqui mocahuaj pampa nochi quintlamimictijque. 
<span class="verse" id="JB15_29">29&#160;</span>Nopa tlacame amo elise ricos para nochipa, niyon amo quisenhuiquilise moaxcatise tlamantzitzi para mochihuase huejhueyi ipan inintlal. </div>
<div class='p'>
<span class="verse" id="JB15_30">30&#160;</span>“Fiero tlacame mocahuase ipan tzintlayohuilotl para nochipa huan amo hueli cholose. Se tlitl quintzontlamiltis huan Toteco ica iijiyo quintlamiltis. 
<span class="verse" id="JB15_31">31&#160;</span>Huajca se tlacatl catli amo cuali ma ayacmo motemachi ipan iricojyo pampa amo huejcahuas. Niyon ayacmo más ma mocajcayahuas, pampa nopa tomi amo hueli mocohuis catli yaya quiyoltemohua. Huan teipa iyolo elis cactoc. 
<span class="verse" id="JB15_32">32&#160;</span>Fiero tlacame miquij quema ayamo ajsi hora huan tlamis nochi tlamantli catli ipan motemachiyayaj. 
<span class="verse" id="JB15_33">33&#160;</span>Inijuanti elise quen se xocomecatl catli quitequilijtoque itlajca quema ayamo icsiyaya. O elise quen se olivo cuahuitl quema huetzij ixochiyo huan ayacmo huelis temacas itlajca. 
<span class="verse" id="JB15_34">34&#160;</span>Ininconehua amo cuajcualme amo momiyaquilíaj. Nopa tlacame san quipactíaj quiselise tomi ichtacatzi huan quitemitíaj ininchajchaj ica miyac tlamantli. Huajca Toteco quintzontlamiltis ica tlitl. 
<span class="verse" id="JB15_35">35&#160;</span>Inijuanti san huelij quiyolitíaj tlajtlacoli huan tequipacholi. Ipan ininyolo san moilhuíaj quenicatza huelij tlacajcayahuase.”  </div>
<div class='psalmlabel' id='JB16_0'> 16</div>
<div class='s'>Job quiilhui Elifaz para ya quipiya Itlatempalehuijca </div>
<div class='p'>
<span class="verse" id="JB16_1">1&#160;</span>Huajca Job quiilhui Elifaz: </div>
<div class='p'>
<span class="verse" id="JB16_2">2&#160;</span>“Na nijcactoc miyac hueltas nochi ya nopa. Amojuanti amo nelía antechyoltlalíaj. San achi más antechtlaijiyohuiltíaj. 
<span class="verse" id="JB16_3">3&#160;</span>¿Amo quema anmoquetzase ancamanaltij? ¿Para tlen tlahuel anhuejcahuaj ica camanali catli amo tleno ipati? 
<span class="verse" id="JB16_4">4&#160;</span>Na nojquiya nihuelisquía nicamanaltisquía quen amojuanti sintla amojuanti anmopantisquíaj ipan tlaijiyohuilistli. Nimechtlaijilhuisquía huan nicojolinisquía notzonteco huan nimechpinajtisquía. 
<span class="verse" id="JB16_5">5&#160;</span>Pero amo ya nopa nijchihuasquía. Nimechcamanalhuisquía para nimechpalehuisquía huan nimechyoltlalisquía. Nijchihuasquía campica para xiquelcahuaca amotlaijiyohuilis. 
<span class="verse" id="JB16_6">6&#160;</span>Pero ica na nijsenhuiquilía nitlaijiyohuía masque nicamanaltisquía para nimomanahuis o amo nicamanaltisquía. </div>
<div class='p'>
<span class="verse" id="JB16_7">7&#160;</span>“Toteco Dios, ta techtlaijiyohuiltijtoc huan techquixtilijtoc nofamilia. 
<span class="verse" id="JB16_8">8&#160;</span>Techchijtoc nicocoxquetzi huan niteicneltzi, huan ni tlacame quiijtohuaj san nechajsi ni tlatzacuiltili por notlajtlacolhua. </div>
<div class='p'>
<span class="verse" id="JB16_9">9&#160;</span>“Toteco tlahuel nechcualancaita. Yaya quitzayanqui nonacayo. Motlanhuehuechotza ica cualantli huan chicahuac nechsentlachilía. 
<span class="verse" id="JB16_10">10&#160;</span>Nochi masehualme catli hualahuij para nechyoltlalise nechhuetzquilíaj huan san nechmaquilíaj ipan noixayac. Nocualancaitacahua mosentilíaj para nechpinajtise. 
<span class="verse" id="JB16_11">11&#160;</span>Huan Toteco Dios nechtemactilijtoc ininmaco tlajtlacolchihuani huan ininmaco tlacame catli fiero ininnemilis. </div>
<div class='p'>
<span class="verse" id="JB16_12">12&#160;</span>“Na niitztoya cuali huan ica paquilistli huan Toteco Dios pejqui nechtlaijiyohuiltía. Nechitzqui noquechtla huan nechmajcajqui tlalchi huan quichijqui cuechtic nochi notlacayo. Teipa nechcuahuiyoni huejcapa para nechmelac itas ica cuatlamintli. 
<span class="verse" id="JB16_13">13&#160;</span>Isoldados nechyahualojque huan nechmajcahuilijque cuatlamintli. Quitlamicocojtoque notlacayo huan ni tlali xolonqui ica noeso. Niyon quentzi amo nechtlasojtlaque. 
<span class="verse" id="JB16_14">14&#160;</span>Tlatoctzitzi Toteco quisenhuiquilía nechmaquilijtoc. Nechtojtocatihualajtoc quen se tlahuilanquetl. 
<span class="verse" id="JB16_15">15&#160;</span>Huan nica nimosehuía huan nimoquentijtoc ipan nopa fiero yoyomitl catli quinextía notequipachol. Ipan notzonteco nijtemilía cuanextli. Ya nimotemacatoc iixpa. 
<span class="verse" id="JB16_16">16&#160;</span>Noixteyolhua nochi chichiltic pampa tlahuel nichocatoc. Samajtoc huan yayahuic noixtencuetlaxo hasta nesi para nimiquisnequi. 
<span class="verse" id="JB16_17">17&#160;</span>Quej nopa nechpantijtoc, masque amo quema nimosisinijtoc. Huan nochi catli niquilhuijtoc Toteco Dios quema nimotlatlajtijtoc ica ya eltoya cuali. </div>
<div class='p'>
<span class="verse" id="JB16_18">18&#160;</span>“Ma amo quiijis noeso ni tlali. Xijcahuili noeso ma huejchihua por quinextis notlaijiyohuilis. 
<span class="verse" id="JB16_19">19&#160;</span>Pero yaya catli noTestigo huan noTlatempalehuijca itztoc huejcapa ipan ilhuicac. Yaya Toteco nechita huan quimati amo nijhuica tlajtlacoli. 
<span class="verse" id="JB16_20">20&#160;</span>Nohuampoyohua nechpinajtíaj, pero na nimochoquilía iixpa Toteco. 
<span class="verse" id="JB16_21">21&#160;</span>Cuali elisquía sintla itztoya se catli hueli motlajcoquetzas ica Toteco Dios huan ica na quen quichihuas se tlacatl catli motlajcoquetza ica ome ihuampoyohua. 
<span class="verse" id="JB16_22">22&#160;</span>Pampa amo huejcahuas para nimiquis huan niyas ipan nopa ojtli campa ayacmo quema nimocuepas.  </div>
<div class='psalmlabel' id='JB17_0'> 17</div>
<div class='p'>
<span class="verse" id="JB17_1">1&#160;</span>“Noyoltzi nechcocohua huan tlahuel nimotequipachohua hasta nijmati para nimiquis. Nopa tecacahuatl eltoc tlasencahuali para ipan nechtlalpachose. 
<span class="verse" id="JB17_2">2&#160;</span>Nechyahualojtoque miyac masehualme catli nechpinajtíaj. Campa hueli itztoque catli nechhuetzquilíaj. </div>
<div class='p'>
<span class="verse" id="JB17_3">3&#160;</span>“¡Ay Toteco Dios! Monequi ta techpalehuis huan tijnextis para amo nijchijtoc catli amo cuali pampa amo aqui más hueli nechpalehuis. 
<span class="verse" id="JB17_4">4&#160;</span>Ta tijtzactoc inintlalnamiquilis ni tlacame para ma amo quimachilica, pero amo xiquincahuili ma techtlanica. 
<span class="verse" id="JB17_5">5&#160;</span>Fiero tlacame catli quiselíaj tomi para quintelhuise ininhuampoyohua quipantise para ininconehua tlaijiyohuise huan mocahuase popoyotzitzi. </div>
<div class='p'>
<span class="verse" id="JB17_6">6&#160;</span>“Yaya Toteco Dios nechpinahualtijtoc tlamiyacapa. Quichijtoc para ma nechhuetzquilica huan nechixchijchaj nochi masehualme. 
<span class="verse" id="JB17_7">7&#160;</span>Nitlachiya quen tlamixtentoc pampa tlahuel nichocatoc. Nonemilis tlantiya quen se ecahuilotl. 
<span class="verse" id="JB17_8">8&#160;</span>Cuajcualme momajmatíaj quema nechitaj. </div>
<div class='p'>“Huan se tonali inijuanti motlananase huan quintlanise nopa masehualme catli amo tleno tlatlepanitaj. 
<span class="verse" id="JB17_9">9&#160;</span>Quena, masehualme catli xitlahuaque quisenhuiquilise nejnemij ipan iniojhui catli yohui huejcapa. Catli yoltlapajpactique elise noja más tetique huan quipiyase más chicahualistli. </div>
<div class='p'>
<span class="verse" id="JB17_10">10&#160;</span>“Pero xihualaca nochi amojuanti huan anquiitase para amo mopantis niyon se tlalnamijquetl campa amojuanti. 
<span class="verse" id="JB17_11">11&#160;</span>Pero ya panotoc nochi tonali catli cuali para na. Ixpolijtoc nochi catli nijchiyayaya. Nochi catli nimoilhuijtoya nijchihuas, tlanqui. 
<span class="verse" id="JB17_12">12&#160;</span>Huan amojuanti tlahuel anquielihuishuíaj catli melahuac. Anquiijtohuaj para yohuali eltoc tonaya huan tonaya eltoc yohuali. 
<span class="verse" id="JB17_13">13&#160;</span>San nimochiya para nimiquis huan nimotecati campa tzintlayohuilotl. 
<span class="verse" id="JB17_14">14&#160;</span>Huan nipaquis ipan nopa tecacahuatl huan nijtocaxtis notata. Huan niquinselis nopa ocuilime ica paquilistli. Elis quen niquintocaxtis nonana huan nosihua icnihua. 
<span class="verse" id="JB17_15">15&#160;</span>Huajca ¿tlaque paquilistli nechchiya? Amo aqui huelis quipantis se tlamantli catli nijchiya. 
<span class="verse" id="JB17_16">16&#160;</span>Nochi catli nijchiyayaya yas nohuaya ipan notecacahua. San sejco timosiyajquetzatij ipan tlaltejpoctli.”  </div>
<div class='psalmlabel' id='JB18_0'> 18</div>
<div class='s'>Bildad sempa quiilhui Job </div>
<div class='p'>
<span class="verse" id="JB18_1">1&#160;</span>Huajca Bildad catli ehua Súa quiilhui Job: </div>
<div class='p'>
<span class="verse" id="JB18_2">2&#160;</span>“¿Hasta quema timoquetzas ticamanaltis? Xicamanalti ica camanali catli mitznextis para titlalnamiqui sintla tijnequi ma timitznanquilica. 
<span class="verse" id="JB18_3">3&#160;</span>¿Para tlen techita quen titlapiyalme catli huihuitique? 
<span class="verse" id="JB18_4">4&#160;</span>Ta tlahuel timocualancamaca huan tijtzayana moyoyo. ¿Timoilhuía para ica ya nopa pehuas mojmolinis ni tlali huan mijcuinise nochi teme? </div>
<div class='p'>
<span class="verse" id="JB18_5">5&#160;</span>“Quema fiero inemilis se masehuali quen ta, yaya miquis huan itlahuil sehuis. Ayacmo tlatlas itli ipan icalijtic. 
<span class="verse" id="JB18_6">6&#160;</span>Teipa oncas tzintlayohuilotl ipan nochi calme campa onca tlajtlacolotl, huan sehuise nopa tlahuilme catli eltoc ininnechca. 
<span class="verse" id="JB18_7">7&#160;</span>Amo cuajcualme mohueyimatij huan moilhuíaj para huelis tecajcayahuase, pero huetzise ipan tlaquetztli catli san inijuanti quisencajtoque. </div>
<div class='p'>
<span class="verse" id="JB18_8">8&#160;</span>“Campa amo cuajcualme nejnemij, quinpantía se matlatl. Huan ilpitoque ipan nopa matlatl huetzij ipan se ostotl catli tlasencahuili. 
<span class="verse" id="JB18_9">9&#160;</span>Eltoc quen se tlaquetztli quiitzquía iniicxihua huan se lazo quintlamiilpía. 
<span class="verse" id="JB18_10">10&#160;</span>Campa nejnentiyohuij amo cuajcualme quinchiya se tlaquetztli para quinmasiltis. Pero inijuanti amo quiitaj sintla eltoc tlalijtic. </div>
<div class='p'>
<span class="verse" id="JB18_11">11&#160;</span>“Tlahuel majmahuij amo cuajcualme campa hueli yohuij pampa quimatij catli fiero yohui inintepotzco. 
<span class="verse" id="JB18_12">12&#160;</span>Ininchicahualis amo cuajcualme tlantiya por mayantli. Nochi masehualme quichiyaj para ma huetzica ipan tlajtlacoli. 
<span class="verse" id="JB18_13">13&#160;</span>Cocolistli quipalanaltía inincuetlaxo amo cuajcualme. Huan miquilistli quitlamiltía inintlacayo. 
<span class="verse" id="JB18_14">14&#160;</span>Masque itztoyaj ica temachtli achtihui ipan inintlacayo, miquilistli quinquixtis ipan inintlacayo para ma temoca ipan nopa hueyi ostotl campa itztoc nopa tlanahuatijquetl catli más temajmatíaj. 
<span class="verse" id="JB18_15">15&#160;</span>Masehualme quitlatise ichaj se fiero tlacatl ica azufre huan tlamis nochi catli quipiya. 
<span class="verse" id="JB18_16">16&#160;</span>Se fiero tlacatl elis quen se cuahuitl catli huaquij inelhuayohua tlalijtic, huan teipa huaquij imacuayohua huejcapa. 
<span class="verse" id="JB18_17">17&#160;</span>Tlamis nochi catli tlajtlacolchihuani quichijque ipan ni tlaltipactli huan ayacmo aqui quinelnamiquis. 
<span class="verse" id="JB18_18">18&#160;</span>Toteco Dios quinquixtis tlen campa onca tlahuili huan quimajcahuas campa tzintlayohuilotl. Quintojtocas tlen ni tlaltipactli. 
<span class="verse" id="JB18_19">19&#160;</span>Huan ayacmo mocahuas niyon se inincone, niyon se iniixhui huan niyon se ininteiximatca ipan nopa tlali campa itztoyaj. 
<span class="verse" id="JB18_20">20&#160;</span>Masehualme catli itztoque campa hualquisa tonati hasta campa oncalaqui, momajmatíaj por catli ininpantis nopa fiero masehualme. 
<span class="verse" id="JB18_21">21&#160;</span>Quiijtose: ‘Ya ni elqui ichaj se catli quihuejcamajcajqui Toteco Dios huan amo quinejqui quiiximatis.’ ”  </div>
<div class='psalmlabel' id='JB19_0'> 19</div>
<div class='s'>Job quiijtohua para quipiya iTlamanahuijca </div>
<div class='p'>
<span class="verse" id="JB19_1">1&#160;</span>Job quiilhui Bildad: </div>
<div class='p'>
<span class="verse" id="JB19_2">2&#160;</span>“¿Hasta quema anquicahuase antechtlaijiyohuiltise? ¿Hasta quema anquicahuase antechcocose ica amocamanal? 
<span class="verse" id="JB19_3">3&#160;</span>Majtlactli hueltas antechtlatelhuijtoque para nitlaijiyohuía por na notlajtlacol. ¿Atlac amo anpinahuaj antechilhuise quej nopa? 
<span class="verse" id="JB19_4">4&#160;</span>Sintla melahuac nitlajtlacolchijtosquía, huajca monequiyaya antechnextilise canque nimocuapolojtoc. 
<span class="verse" id="JB19_5">5&#160;</span>Anmoilhuíaj tlahuel anhuejhueyi huan antechpinahualtíaj pampa nechicnotlalijtoque. 
<span class="verse" id="JB19_6">6&#160;</span>Pero cuali xijmatica ya ni. Eltoc Toteco Dios catli nechchihuilijtoc catli amo cuali. Yaya catli nechmasiltijtoc ipan imatla. </div>
<div class='p'>
<span class="verse" id="JB19_7">7&#160;</span>“Na nitzajtzi chicahuac para yaya nechchihuilijtoc catli amo cuali, pero amo aqui nechnanquilía para nechpalehuis. Masque nichoca, amo aqui nechchihuilía catli xitlahuac. 
<span class="verse" id="JB19_8">8&#160;</span>Toteco Dios quitzactoc noojhui para amo hueli nipanos. Huan campa ninejnemi quicueptoc notlahuil ica tzintlayohuilotl. 
<span class="verse" id="JB19_9">9&#160;</span>Yaya nechcuili nochi catli nijpixqui huan quichijtoc para ayacmo aqui ma nechtlepanita. 
<span class="verse" id="JB19_10">10&#160;</span>Nechtlaijiyohuiltijtoc campa hueli huan yeca ya nitlantinemi. Quitlamilti nochi catli cuali catli nijchiyayaya. 
<span class="verse" id="JB19_11">11&#160;</span>Yaya tlahuel cualani nohuaya huan nechita quen se niicualancaitaca. 
<span class="verse" id="JB19_12">12&#160;</span>Quintitlanqui isoldados para ma nechhuilanaca. Inijuanti mocualtlalíaj para nechitzquise huan para quiyahualose nochaj. </div>
<div class='p'>
<span class="verse" id="JB19_13">13&#160;</span>“Noteiximatcahua nechhuejcatlalijtoque huan nochi noicnihua quichihuaj quen amo nechiximatij. 
<span class="verse" id="JB19_14">14&#160;</span>Nochi nocalnechcahua huan nohuampoyohua catli más nechca nechtlahuelcajtoque. 
<span class="verse" id="JB19_15">15&#160;</span>Nochi catli itztoque ipan nochaj huan notequipanojcahua, nechitaj quen niehua seyoc tlali. 
<span class="verse" id="JB19_16">16&#160;</span>Quema nijnotza notequipanojca, yaya amo nechnanquilía huan amo huala masque nijsenhuiquilía nijnotza. 
<span class="verse" id="JB19_17">17&#160;</span>Nosihua quiijiya noijiyo. Noicnihua amo quinequij nechitase. 
<span class="verse" id="JB19_18">18&#160;</span>Hasta catli coneme nojquiya nechcualancaitaj. Quema nimoquetza inijuanti nechhuihuiitaj. 
<span class="verse" id="JB19_19">19&#160;</span>Catli eliyayaj nocualhuampoyohua ama nechijiyaj. Huan nochi catli tlahuel niquinicnelía moicancueptoque ica na. 
<span class="verse" id="JB19_20">20&#160;</span>San niomitl nimocajtoc. Nechcatitoc niitztoc para nimiquis. </div>
<div class='p'>
<span class="verse" id="JB19_21">21&#160;</span>“Annohuampoyohua, techtlasojtlaca pampa yaya Toteco Dios catli nechmacatoc. 
<span class="verse" id="JB19_22">22&#160;</span>¿Para tlen antechtoquilijtinemij quen Toteco Dios quichihua? ¿Amo anquiitaj para tlahuel nitlaijiyohuía? </div>
<div class='p'>
<span class="verse" id="JB19_23">23&#160;</span>“Cuali elisquía para se acajya quiijcuilosquía nochi nocamanal para amo aqui quielcahuasquía. 
<span class="verse" id="JB19_24">24&#160;</span>Quitejtequisquía sesen camanali ipan se hueyi tetl ica se cincel huan quiixtemitisquía ica plomo para amo ixpolihuis para nochipa. </div>
<div class='p'>
<span class="verse" id="JB19_25">25&#160;</span>“Na nijmati para itztoc noTlamanahuijca, huan ipan itlamiya tonali yaya moquetzas ipan ni tlaltipactli. 
<span class="verse" id="JB19_26">26&#160;</span>Huan masque palanis ni notlacayo, teipa ica notlacayo niquitas Toteco. 
<span class="verse" id="JB19_27">27&#160;</span>Huan por na noseltzi niquitas. Quena, niquitas ica na noixteyol. Ica nochi noyolo nijnequisquía nimantzi ma ajsi nopa tonali. </div>
<div class='p'>
<span class="verse" id="JB19_28">28&#160;</span>“¿Quenicatza anmotemacaj para antechtlaijiyohuiltijtinemise? Anquichihuaj quen elisquía anquimatij para elqui notlajtlacol, pero amo neli. 
<span class="verse" id="JB19_29">29&#160;</span>Huajca nimechilhuía, xijpiyaca cuidado pampa amoseltzitzi anmotemolíaj tlatzacuiltili por catli anquichihuaj. Huan se tonali anquimatise para temachtli Toteco Dios tetlajtolsencahua.”  </div>
<div class='psalmlabel' id='JB20_0'> 20</div>
<div class='s'>Zofar quinanquili Job huan quiajhuac </div>
<div class='p'>
<span class="verse" id="JB20_1">1&#160;</span>Huajca Zofar, catli ehua Naamat, quiilhui Job: </div>
<div class='p'>
<span class="verse" id="JB20_2">2&#160;</span>“Na nimoisihuiltía para nimitznanquilis pampa nelía nicualani. Amo hueli niquijiyohuis mocamanal, huan ama nimoilhuijtoc quenicatza nimitznanquilis. 
<span class="verse" id="JB20_3">3&#160;</span>Ica nochi catli tiquijtojtoc techpinahualtijtoc pampa timitzilhuijtoque para tijchijtoc catli amo cuali, pero ama notlalnamiquilis nechchihualtía ma nimitznanquili. </div>
<div class='p'>
<span class="verse" id="JB20_4">4&#160;</span>“¿Amo tijmati para hasta quema Toteco Dios quintlali masehualme ipan ni tlaltipactli huejcajya, 
<span class="verse" id="JB20_5">5&#160;</span>amo huejcahua ipaquilis se tlacatl catli amo cuali? Se fiero tlacatl san hueli tlatlani para se tlatoctzi. 
<span class="verse" id="JB20_6">6&#160;</span>Masque se tlacatl catli amo quitlepanita Toteco Dios tlahuel mohueyimati huan quimati itzonteco quiajsisquía ne mixtli, 
<span class="verse" id="JB20_7">7&#160;</span>yaya tlamis para nochipa. Huan masehualme quimajcahuase itlacayo quen elisquía cuitlatl. Huan nochi catli quiiximatque motlatzintoquilise ¿canque itztoc? 
<span class="verse" id="JB20_8">8&#160;</span>Ixpolihuis quen se temictli, o quen se tlanextili catli monextía ica tlayohua huan ayacmo aqui huelis quipantis. 
<span class="verse" id="JB20_9">9&#160;</span>Niyon ifamilia, niyon ihuampoyohua nopa tlacatl catli amo quitlepanitac Toteco, ayacmo quema quiitase. 
<span class="verse" id="JB20_10">10&#160;</span>Huan iconehua quitlajtlanise tlapalehuili tlen catli hueli masehuali masque teicneltzitzi. Sequinoc quinchihualtise ma tequitica nelchicahuac para quicuepase catli inintata quinichtejqui. 
<span class="verse" id="JB20_11">11&#160;</span>Huan nopa fiero tlacatl catli san eltoya se telpocatl huan eltoya tetic, ama mictoc huan iomiyohua mocueptoque tlaltejpoctli. </div>
<div class='p'>
<span class="verse" id="JB20_12">12&#160;</span>“Tlahuel quipacti nopa fiero tlacatl para quichihuas catli amo cuali hasta quimachili quen eltoya ajhuiyac ipan icamac. 
<span class="verse" id="JB20_13">13&#160;</span>Quiajocui icamaijtic huan ica yolic quitolohuayaya para amo tlamis nimantzi. 
<span class="verse" id="JB20_14">14&#160;</span>Pero ica se tlatoctzi, eltos quen nochi nopa tlamantli catli quicuajtoc, xocoyas ipan iijti. Mochihuas quen inintencococa cohuame iijtico. 
<span class="verse" id="JB20_15">15&#160;</span>Huan quiisotlas nochi nopa ricojyotl catli quiichtectoc pampa Toteco Dios amo quicahuilis ma quipixto. 
<span class="verse" id="JB20_16">16&#160;</span>Eltoc quen se fiero tlacatl quichichina inintencococa cohuame huan se cohuatl quitzacanis huan quimictis. 
<span class="verse" id="JB20_17">17&#160;</span>Yaya quiichtejqui tlahuel miyac aceite, sayol nectli huan queso, pero ama ayacmo quema quicuas. 
<span class="verse" id="JB20_18">18&#160;</span>Nopa tequitl catli quichihuayaya para tlachtequis elis san tlapic. Catli mocuilijtoc monequi quicuepas. Amo tleno mocahuas para ica mopaquilismacas. 
<span class="verse" id="JB20_19">19&#160;</span>Yaya quintlaijiyohuilti catli teicneltzitzi huan moaxcati calme catli yaya amo quichijqui. Amo tleno mocajqui ininmaco nopa teicneltzitzi. 
<span class="verse" id="JB20_20">20&#160;</span>Nochipa nopa fiero tlacatl quinequiyaya más tlamantli. Pero masque tlahuel quipacti moaxcatis tlamantli catli amo iaxca, ama amo tleno quipiya. Huan ica nochi catli quinejqui quipiyas, amo huelis momaquixtis ama. 
<span class="verse" id="JB20_21">21&#160;</span>Masque quitlamicuajqui nochi tlamantli, catli quipiya amo huejcahuas. </div>
<div class='p'>
<span class="verse" id="JB20_22">22&#160;</span>“Quema tlahuel moricojchijtoc nopa fiero tlacatl, quipantis miyac tlaohuijcayotl, catli quitzontlamiltis. 
<span class="verse" id="JB20_23">23&#160;</span>Quema nechcatitoc para temis iijti ica nochi catli cuali, Toteco Dios quititlanis ihueyi cualancayo ipan ya. 
<span class="verse" id="JB20_24">24&#160;</span>Sintla quinequi mochololtis tlen Toteco, Toteco quitepotztocas huan quiajsis ica icuatlamin. 
<span class="verse" id="JB20_25">25&#160;</span>Quiquixtía nopa cuatlamintli catli quisentlapalo itlacayo huan iyecapa quipiya ichichica. Se hueyi majmajtli quiitzquía huan yaya miqui. </div>
<div class='p'>
<span class="verse" id="JB20_26">26&#160;</span>“Nochi iricojyo tlami quema yaya miqui huan yohui ipan nopa hueyi ostotl campa tlahuel tzintlayohua. Se hueyi tlitl quitlamitlatis ya huan nochi catli quicajtejtoque ipan ichaj. 
<span class="verse" id="JB20_27">27&#160;</span>Toteco Dios quipannextis itlajtlacolhua nopa masehuali. Huan masehualme catli itztoque ipan ni tlaltipactli motlananase para quitelhuise. 
<span class="verse" id="JB20_28">28&#160;</span>Elis quen hualas miyac atl huan quihuicas ichaj huan nochi iricojyo pampa Toteco Dios tlahuel cualantoc ihuaya. 
<span class="verse" id="JB20_29">29&#160;</span>Ya ni catli ininpantis amo cuajcualme pampa ya ni catli Toteco Dios quinajocuilijtoc.”  </div>
<div class='psalmlabel' id='JB21_0'> 21</div>
<div class='s'>Job quinanquili Zofar quen yaya cualani ica Toteco Dios </div>
<div class='p'>
<span class="verse" id="JB21_1">1&#160;</span>Huajca Job quiilhui: </div>
<div class='p'>
<span class="verse" id="JB21_2">2&#160;</span>“Xijtlacaquilica cuali catli nimechilhuis huan san ya nopa nechyoltlalis. 
<span class="verse" id="JB21_3">3&#160;</span>Nimechtlajtlanía techcahuilica nicamanaltis huan quema nitlamis, xijsenhuiquilica techpinajtica sintla anquinequij. </div>
<div class='p'>
<span class="verse" id="JB21_4">4&#160;</span>“Na amo nicualani ica niyon se masehuali. Yaya Toteco Dios catli nijnequi nijtlatzintoquilis huan yeca notonaltzi tlahuel tlaijiyohuía. 
<span class="verse" id="JB21_5">5&#160;</span>Techtlachilica huan ximomajmatica quen nieltoc, masque monequi xijtzacuaca amocamac ica amomax por quenicatza ninesi. 
<span class="verse" id="JB21_6">6&#160;</span>Quema nimoilhuía catli nijnequi niquijtos, nechitzquía se hueyi majmajtli huan nihuihuipica. </div>
<div class='p'>
<span class="verse" id="JB21_7">7&#160;</span>“Na niquita para amo cuajcualme itztoque hasta huehuejtiyaj huan moricojchihuaj. 
<span class="verse" id="JB21_8">8&#160;</span>Quinitaj ininconehua moscaltíaj huan iniixhuihua nojquiya. 
<span class="verse" id="JB21_9">9&#160;</span>Ininchajchaj amo cuajcualme eltoque temachtli, huan amo quinajsi niyon se majmajtli. Niyon Toteco Dios amo quintlatzacuiltía. 
<span class="verse" id="JB21_10">10&#160;</span>Nochi ininhuacaxhua momiyaquilíaj huan cuali quintlacatiltíaj ininconehua. Amo quintlahuisohuaj. 
<span class="verse" id="JB21_11">11&#160;</span>Ininconehua senquistoc pactoque. Motlalojtinemij huan tzicuintinemij quen pilborregojtzitzi. 
<span class="verse" id="JB21_12">12&#160;</span>Amo cuajcualme mojmostla huicatinemij huan mijtotijtinemij ica arpas, tambores huan flautas. Amo tleno quinpolohua pampa tlahuel ricos. 
<span class="verse" id="JB21_13">13&#160;</span>Ica se tlatoctzi miquij niyon amo tlaijiyohuíaj. Ica paquilistli yohuij ipan nopa hueyi ostotl campa mijcatzitzi. 
<span class="verse" id="JB21_14">14&#160;</span>Inijuanti quitlahuelcahuaj Toteco Dios huan quiilhuíaj: ‘Techtlalcahui. Amo tleno tijnequij tijmatise tlen ta, niyon amo tijnequij tijchihuase catli tijnequi.’ 
<span class="verse" id="JB21_15">15&#160;</span>Huan amo cuajcualme quiijtohuaj: ‘¿Ajqueya yaya catli quipiya nochi chicahualistli? ¿Para tlen monequi tijtlepanitase huan tijtequipanose? ¿Tlaque tijtlanise sintla timotlatlajtise ica ya?’ 
<span class="verse" id="JB21_16">16&#160;</span>Pero masque quej ni quiijtohuaj huan nochi quisa cuali para amo cuajcualme, amo inijuanti catli nelía quipiyaj tlanahuatili para quiijtose tlaque panos. Itztoque huejca tlen Toteco Dios huan yeca na niquinhuejcamajcahua huan amo nijcaqui ininconsejo. </div>
<div class='p'>
<span class="verse" id="JB21_17">17&#160;</span>“Pero niquita para nelquentzi panoj tlaijiyohuilistli amo cuajcualme. Huan Toteco Dios ica ihueyi cualancayo san quemantica quintitlanilía tlacuajcualocayotl huan miquilistli. 
<span class="verse" id="JB21_18">18&#160;</span>Amo cuajcualme quemantic itztoque quen trigo itlasolo catli ajacatl quihuica. Itztoque quen sacatl huactoc catli patlani. </div>
<div class='p'>
<span class="verse" id="JB21_19">19&#160;</span>“Miyac quiijtohuaj: ‘Toteco Dios quintlatzacuiltis iconehua se tlacatl catli tlajtlacolchijtoc.’ Pero na niquijtohua más cuali para Toteco Dios ma quitlatzacuilti nopa tetaj catli tlajtlacolchijtoc huan amo iconehua. Huan quitlatzacuiltisquía ipan itlacayo para yaya quimatisquía tlaque quinamiqui para itlajtlacolhua. 
<span class="verse" id="JB21_20">20&#160;</span>Quena, ma quitzontlamilti nopa masehuali por ya itlajtlacolhua. Nopa masehuali ma quitlamimachili nochi ihueyi cualancayo Toteco Catli Quipiya Nochi Chicahualistli. 
<span class="verse" id="JB21_21">21&#160;</span>Pampa quema se masehuali mictos, amo momacas cuenta tlaque ipantis isihua huan iconehua huan sintla quiselise tlatzacuiltilistli. </div>
<div class='p'>
<span class="verse" id="JB21_22">22&#160;</span>“Pero ¿ajqueya huelis quimachtis o quitlacahualtis Toteco, yaya catli itztoc nopa Tetlajtolsencajquetl catli más hueyi? 
<span class="verse" id="JB21_23">23&#160;</span>Toteco quicahuilía se tlacatl ma miqui quema quipiya fuerza huan tominpiya huan nochi yohui cuali para ya. 
<span class="verse" id="JB21_24">24&#160;</span>Miqui quema quipiya nochi catli cuali para quicuas, huan tomahuac huan senquistoc yolpactoc. 
<span class="verse" id="JB21_25">25&#160;</span>Huan Toteco quicahuilía seyoc tlacatl ma miqui catli tlaijiyohuía huan amo quema quipixqui niyon se tlamantli catli cuali. 
<span class="verse" id="JB21_26">26&#160;</span>Catli tlapijpiya huan catli teicneltzi miquij huan quintlalpachohuaj ipan san se tlaltejpoctli huan san se tlamantli ocuilime quicuaj inintlacayo. </div>
<div class='p'>
<span class="verse" id="JB21_27">27&#160;</span>“Cuali na nijmati tlaque anmonejnehuilíaj huan quenicatza anquinequij antechixpanose. 
<span class="verse" id="JB21_28">28&#160;</span>Tlatoctzitzi antechilhuíaj tlen nopa tominpiyani huan amo cuajcualme catli quiselijque tlatzacuiltili por inintlajtlacolhua huan ama senquistoc sosolijtoque ininchajchaj. 
<span class="verse" id="JB21_29">29&#160;</span>Pero na nimechilhuía: Xiquintlatzintoquilica aquime hueli catli miyac quimatij, huan catli miyac tlapaxalojtoque huan inijuanti anmechilhuise catli melahuac. 
<span class="verse" id="JB21_30">30&#160;</span>Amo cuajcualme nochipa momanahuíaj quema huala tlaohuijcayotl huan cholohuaj quema Toteco Dios quinextía icualancayo. 
<span class="verse" id="JB21_31">31&#160;</span>Amo aqui quinajhua tlamiyacapa, niyon amo aqui quintlatzacuiltía por catli quichijtoque. 
<span class="verse" id="JB21_32">32&#160;</span>Ica tlatlepanitacayotl quinhuicaj inintlacayo campa tecacahuatl huan nopona mocahua se tlacatl para tlamocuitlahuis. 
<span class="verse" id="JB21_33">33&#160;</span>Quema quinhuicaj para quintlalpachotij, yohuij tlahuel miyac masehualme. Sequin tlayacanaj huan sequin yohuij inintepotzco para quintlalpachotij ipan tlali catli yamanic. </div>
<div class='p'>
<span class="verse" id="JB21_34">34&#160;</span>“Huajca ¿quenicatza huelis amojuanti antechyoltlalise ica camanali catli amo tleno ipati? Quema antechnanquilíaj, amo melahuac catli anquiijtohuaj.”  </div>
<div class='psalmlabel' id='JB22_0'> 22</div>
<div class='s'>Elifaz quinanquili Job ica expa </div>
<div class='p'>
<span class="verse" id="JB22_1">1&#160;</span>Huajca Elifaz, catli ehua Temán, quiilhui Job: </div>
<div class='p'>
<span class="verse" id="JB22_2">2&#160;</span>“¿Timoilhuía para se masehuali huelis quichihuas se tlenijqui para quipalehuis Toteco Dios? Masque se tlacatl itztoc tlalnamiqui ¿quenicatza hueli quipalehuis? 
<span class="verse" id="JB22_3">3&#160;</span>Sintla tiitztosquía tixitlahuac, ¿para tlen quipactisquía Toteco Catli Quipiya Nochi Chicahualistli? ¿Tlaque quitlanis Toteco por ta sintla timochihuas se masehuali catli cuali? 
<span class="verse" id="JB22_4">4&#160;</span>¿O timoilhuía para yaya mitzajhua huan mitztelhuía ama pampa tixitlahuac? 
<span class="verse" id="JB22_5">5&#160;</span>¡Amo! Yaya mitztlatzacuiltijtoc por nochi tlamantli catli amo cuali catli tijchijtoc. Tijpiya tlahuel miyac motlajtlacolhua hasta amo aqui hueli quinpohuas. </div>
<div class='p'>
<span class="verse" id="JB22_6">6&#160;</span>“Masque tieliyaya tirico, huelis timocajqui ica inintlaque nopa teicneltzitzi catli tiquintlanejtiyaya tomi. Quena, huelis quema hualayayaj para mitztlanehuiliquij tomi, tiquinilhuiyaya ma mitzprendajcahuilica se ininyoyo huan tiquinchijqui ma mocahuaca xolome. 
<span class="verse" id="JB22_7">7&#160;</span>O huelis amo tiquinamacac catli amiquiyayaj, o amo tiquintlamacac catli mayanayayaj. 
<span class="verse" id="JB22_8">8&#160;</span>Masque ta tijpixqui chicahualistli huan miyac tlali, huelis timoilhui para nochi elqui san para ta. 
<span class="verse" id="JB22_9">9&#160;</span>Huelis amo tiquinpalehui cahual sihuame huan tiquincuepalti san quiaja. O huelis icnotzitzi tiquinpostequili iniajcol ica tlamamali. 
<span class="verse" id="JB22_10">10&#160;</span>Yeca ama miyac tlaquetztli mitzyahualojtoque para mitzmasiltis huan onca miyac tlamantli catli tlahuel mitzmajmatía. 
<span class="verse" id="JB22_11">11&#160;</span>Tzintlayohuilotl mitzyahualojtoc para ayacmo titlachiyas huan eltoc quen hualajtoc miyac atl huan mitzatzonpolihuiltijtoc. </div>
<div class='p'>
<span class="verse" id="JB22_12">12&#160;</span>“Toteco Dios itztoc hueyi. Itztoc más huejcapa que ilhuicactli huan más huejcapa que nopa sitlalime catli más huejca. 
<span class="verse" id="JB22_13">13&#160;</span>Huan ta tiquijtohua para yeca Toteco Dios amo hueli quiita catli tijchihua. Tiquijtohua para amo huelis mitztlajtolsencahuas Toteco Dios pampa quitzacuilía se mixtli catli nelyayahuic. 
<span class="verse" id="JB22_14">14&#160;</span>Pampa miyac mixtli catli tlahuel yayahuic quiyahualohua Toteco Dios, huan yeca amo hueli techita. Yaya itztoc huejca huan san nentinemi nepa ilhuicac. Quej nopa timoilhuía. </div>
<div class='p'>
<span class="verse" id="JB22_15">15&#160;</span>“¿Ta tijtoquilis nopa ojtli tlen tlajtlacoli catli nochi amo cuajcualme quitoquilíaj? 
<span class="verse" id="JB22_16">16&#160;</span>Catli quitoquilíaj nopa ojtli miquij quema noja telpocame huan ininnemilis ixpolihui para nochipa quen huala miyac atl huan quinhuica. 
<span class="verse" id="JB22_17">17&#160;</span>Inijuanti quiilhuijque Toteco Dios: ‘Techtlalcahui huan xiya.’ Quiijtojque: ‘¿Tlaque hueli techchihuas por tojuanti Toteco Catli Quipiya Nochi Chicahualistli?’ 
<span class="verse" id="JB22_18">18&#160;</span>Pero quielcajtoque para elqui Toteco Dios catli quintiochijqui huan quinricojchijqui. Toteco ma nechpalehui para nijhuejcamajcahua catli quej nopa moilhuíaj. </div>
<div class='p'>
<span class="verse" id="JB22_19">19&#160;</span>“Masehualme catli xitlahuaque quiitase nopa tlatzacuiltili catli quinajsis nopa tlajtlacolchihuani huan paquise. Nochi cuajcualme huetzcase huan quinpinahualtise. 
<span class="verse" id="JB22_20">20&#160;</span>Huan quiijtose: ‘Toteco Dios quintzontlamiltijtoc nochi tocualancaitacahua huan quitlamitlatijtoc nochi ininricojyo.’ </div>
<div class='p'>
<span class="verse" id="JB22_21">21&#160;</span>“Huajca Job, ximotemaca ica Toteco Dios. Ximoyoltlali ica ya huan tijpiyas tlasehuilistli huan nochi catli cuali. 
<span class="verse" id="JB22_22">22&#160;</span>Xijtlacaquili nochi icamanal huan xicajocui ipan moyolo. 
<span class="verse" id="JB22_23">23&#160;</span>Sintla timocuepas ica Toteco Catli Quipiya Nochi Chicahualistli huan tijcahuas nochi catli amo cuali, yaya sempa mitztlananas. 
<span class="verse" id="JB22_24">24&#160;</span>Ayacmo xiquixtocas tomi huan xijtepehuas nochi mooro campa teme ipan atlajtli, 
<span class="verse" id="JB22_25">25&#160;</span>huajca Toteco Catli Quipiya Nochi Chicahualistli elis catli más ipati ipan monemilis. Tiquitas para más ipati que oro o plata tomi catli más yejyectzi. </div>
<div class='p'>
<span class="verse" id="JB22_26">26&#160;</span>“Huan tijpantis paquilistli ipan Toteco Catli Quipiya Nochi Chicahualistli huan san ipan ya timotemachis. 
<span class="verse" id="JB22_27">27&#160;</span>Timotlatlajtis ica ya huan yaya mitztlacaquilis. Huan tijtlamichihuas nochi catli tijtlajtolcahuilis para tijchihuas. 
<span class="verse" id="JB22_28">28&#160;</span>Huan nochi catli tijnequis tijchihuas, tijtlamichihuas huan quisas cuali. Huan nopa tlahuili tlen ilhuicac mitztlahuilis ipan moojhui campa tinejnentiyas. 
<span class="verse" id="JB22_29">29&#160;</span>Pampa Toteco Dios quiechcapantlalía catli mohueyimati huan quimanahuía catli moechcapanohua. 
<span class="verse" id="JB22_30">30&#160;</span>Huan yaya mitzmaquixtis sintla amo tijhuica tlajtlacoli huan sintla tiitztoc titlapajpactli iixpa.”  </div>
<div class='psalmlabel' id='JB23_0'> 23</div>
<div class='s'>Job quiilhui Elifaz para iTetlajtolsencajca quimanahuis </div>
<div class='p'>
<span class="verse" id="JB23_1">1&#160;</span>Pero Job quiilhui: </div>
<div class='p'>
<span class="verse" id="JB23_2">2&#160;</span>“Ama sempa nicamanaltis ica tequipacholi pampa Toteco nelchicahuac nechtlatzacuiltía ica imax huan amo quen quinamiqui, masque tlahuel niayijti. 
<span class="verse" id="JB23_3">3&#160;</span>Nijnequisquía nijmatis canque hueli nijpantis Toteco Dios. Nijnequisquía niyasquía campa mosehuía huan nijcamanalhuisquía. 
<span class="verse" id="JB23_4">4&#160;</span>Nijpohuilisquía nochi notequipachol huan teipa nijcaquisquía tlaque nechilhuis. 
<span class="verse" id="JB23_5">5&#160;</span>Huan nijmachilisquía tlaque quinequi ma nijchihuas. 
<span class="verse" id="JB23_6">6&#160;</span>Toteco Dios amo nechnanquilisquía ica cualantli masque quipiya hueyi chicahualistli. Yaya nechtlacaquilisquía huan amo techtelhuisquía. 
<span class="verse" id="JB23_7">7&#160;</span>Tlacame catli xitlahuaque huelisquíaj monajnanquilise ihuaya para nechmanahuise, huan yaya catli noTetlajtolsencajca quiijtosquía amo nijhuica tlajtlacoli. </div>
<div class='p'>
<span class="verse" id="JB23_8">8&#160;</span>“Sintla nijtemohua Toteco Dios ica campa hualquisa tonati o campa oncalaqui, amo nijpantía. 
<span class="verse" id="JB23_9">9&#160;</span>Sintla yaya quichihua huejhueyi tequitl ica norte, amo niquitas. Huan sintla nimocuepa ica tlani campa yaya motlatía, amo hueli nijpantis. 
<span class="verse" id="JB23_10">10&#160;</span>Pero yaya cuali quiiximati noojhui huan sesen tlamantli catli nechpano. Huan quema tlami nechyejyecos, yaya quiijtos para nixitlahuac huan nitlapajpactic quen oro. </div>
<div class='p'>
<span class="verse" id="JB23_11">11&#160;</span>“Nochipa nijtoquilijtoc iojhui Toteco Dios huan ninejnentoc iicxipa. Amo quema nimoiyocatlalijtoc. 
<span class="verse" id="JB23_12">12&#160;</span>Amo nijcajtejtoc itlanahuatilhua catli quisque ipan icamac. Achi más nimopaquilismaca ipan icamanal huan amo quen ipan notlacualis catli nijcua mojmostla. 
<span class="verse" id="JB23_13">13&#160;</span>Pero sintla yaya moilhuijtoc para quichihuas se tlenijqui, amo aqui huelis quiyolpatlas. Nochi catli yaya quinequi, ya nopa quichihua. 
<span class="verse" id="JB23_14">14&#160;</span>Huajca nochi catli yaya quisencajtoc para quichihuas ica na, ya nopa quichihuas. Huan noja quichihuas ica na más tlamantli catli quisencajtoc. 
<span class="verse" id="JB23_15">15&#160;</span>Huan yeca nimajmahui iixpa. Quema niquelnamiqui catli yaya hueli quichihua, nihuihuipica. 
<span class="verse" id="JB23_16">16&#160;</span>Toteco quiquixtilijtoc ichicahualis noyolo. Quena, Toteco Catli Quipiya Nochi Chicahualistli quichijtoc tlahuel ma nimajmahui. 
<span class="verse" id="JB23_17">17&#160;</span>Pero masque san tzintlayohuilotl niquita, nopa tzintlayohuilotl catli nechixtzactoc ayamo nechtzontlamiltijtoc.  </div>
<div class='psalmlabel' id='JB24_0'> 24</div>
<div class='s'>Job quiijtohua Toteco amo nochi quintlajtolsencahua </div>
<div class='p'>
<span class="verse" id="JB24_1">1&#160;</span>“¿Para tlen Toteco Catli Quipiya Nochi Chicahualistli amo quiixquetza se tonal para quintlajtolsencahuas masehualme? ¿Para tlen monequi masehualme catli xitlahuaque ma quichiyaca mojmostla huan nopa tonal amo quema ajsi? 
<span class="verse" id="JB24_2">2&#160;</span>Pampa onca miyac tlamantli catli amo cuali. Sequin tlacame quiijcuiníaj nepamitl huan quincuilíaj inintlal sequinoc. Quinmocuitlahuíaj borregojme catli teichtequilijtoque campa cuali sacatl. 
<span class="verse" id="JB24_3">3&#160;</span>Quinichtequilíaj ininburros masehualme catli teicneltzitzi huan catli icnotzitzi. Huan quema cahual sihuame quinequij motlanehuise tomi, quintlajtlaníaj ma quiprendajcahuaca iniiyojtzi tlapiyal. 
<span class="verse" id="JB24_4">4&#160;</span>Quinquixtilíaj masehualme catli teicneltzitzi tlen iojhui. Teicneltzitzi monequij motlatise quema inijuanti monechcahuíaj. 
<span class="verse" id="JB24_5">5&#160;</span>Teicneltzitzi itztoque quen burrojme ipan se huactoc tlali catli mojmostla quitemojtinemij quentzi tlacualistli para inijuanti huan ininconehua para ica mopanoltise. 
<span class="verse" id="JB24_6">6&#160;</span>Quicuaj tlen hueli tlamantli catli quipantíaj ipan cuatitla huan quitejtemohuaj catli mocajtoc ipan ininxocomecamil masehualme catli mosisiníaj. 
<span class="verse" id="JB24_7">7&#160;</span>Tlayohua nopa teicneltzitzi itztoque xolome ipan nopa tlasesecayotl pampa amo quipiyaj ininyoyo, niyon inintlaque, para ica mopiquise. 
<span class="verse" id="JB24_8">8&#160;</span>Nopa atl catli huetzi ipan tepeme quinxolonía. Inijuanti quinnajnahuaj nopa huejhueyi teme catli quentzi totonic pampa tlaseseya huan amo quipiyaj ininchaj. </div>
<div class='p'>
<span class="verse" id="JB24_9">9&#160;</span>“Mosisinijca tlacame quiichtequij se cahual sihuatl icone catli noja chichi. Quichihuaj nopa tetajme catli teicneltzitzi ma quinprendajcahuaj ininconehua para quintlanejtise tomi. 
<span class="verse" id="JB24_10">10&#160;</span>Teicneltzitzi nemij xolome pampa amo quipiyaj ininyoyo. Amo cuajcualme quinchihualtíaj ma quimamaca trigo masque inijuanti mayancamictinemij. 
<span class="verse" id="JB24_11">11&#160;</span>Quinfuerzajhuíaj catli teicneltzitzi ma quipatzcaca olivos ipan molino para quiquixtise aceite pero amo quincahuilíaj quiyecose se quentzi. Ipan moquejquetzaj xocomecatl itlajca para quiquixtise iayo, pero masque tlahuel amictoque, amo quincahuilíaj quiijise niyon quentzi iayo. 
<span class="verse" id="JB24_12">12&#160;</span>Tzajtzij chicahuac nopa masehualme catli miquisnequij ipan nopa altepetl. Catli mococojtoque tlajtlanij tlapalehuili, pero Toteco Dios mochihua quen amo quincaqui, niyon amo quinpalehuía. </div>
<div class='p'>
<span class="verse" id="JB24_13">13&#160;</span>“Mosisinijca masehualme quicualancaitaj tlahuili. Amo quiiximatij catli xitlahuac. San nemij ipan iniojhui catli fiero. 
<span class="verse" id="JB24_14">14&#160;</span>Temictiani mehuaj cualca para quimictise se catli teicneltzi catli amo tleno quipiya. Ica tlayohua tlachtequij. 
<span class="verse" id="JB24_15">15&#160;</span>Catli sihuanemij quichiyaj para más ma tzintlayohuiya pampa quiijtohuaj: ‘Amo aqui techitas.’ Quitzacuaj iniixayac ica se yoyomitl para amo aqui huelis quiniximatis. 
<span class="verse" id="JB24_16">16&#160;</span>Tlachtequini ica tlayohua calaquij ipan techaj. Tonaya cochij pampa amo quinpactía tlatlanextli. 
<span class="verse" id="JB24_17">17&#160;</span>Inijuanti quiitaj yohuali quen elisquía ijnaloc. Ica tlayohua mosentilíaj para temajmatise. </div>
<div class='p'>
<span class="verse" id="JB24_18">18&#160;</span>“Pero amo cuajcualme tlatoc ixpolihuij ipan ni tlaltipactli quen tlasoli catli quihuica se hueyatl. Nochi catli quipiyaj amo cuajcualme eltoc tlatelchihuali. Amo aqui tequitis ipan ininxocomeca milhua. 
<span class="verse" id="JB24_19">19&#160;</span>Miquilistli quintzontlamiltía tlajtlacolchihuani quen tlatotonilotl quiatilía setl. 
<span class="verse" id="JB24_20">20&#160;</span>Hasta inana se tlajtlacolchijquetl quielcahuas. Ocuilime quicuase inacayo huan tlahuel ajhuiyac quimatise. Toteco Dios quintzontlamiltis tlajtlacolchihuani quen huetzi se cuahuitl quema tlaajaca chicahuac, huan ayacmo aqui quinelnamiquis. 
<span class="verse" id="JB24_21">21&#160;</span>Nopa fiero tlacame tlen hueli quinchijtoque sihuame catli amo quipiyaj niyon se conetl para quinmanahuis. Amo quintlasojtlaque cahual sihuame catli tlaijiyohuíaj. </div>
<div class='p'>
<span class="verse" id="JB24_22">22&#160;</span>“Pero Toteco Dios ica ihueyi chicahualis quinhuahuatatza tlapijpiyani huan quinquixtía tlen ni tlaltipactli. Masque inijuanti mochihuaj huejhueyi, huelis tlatoc miquise. 
<span class="verse" id="JB24_23">23&#160;</span>Masque Toteco quincahua ma itztoca ica temachili ama huan quinmaca chicahualistli, quintlachilía tlatoctzitzi. 
<span class="verse" id="JB24_24">24&#160;</span>Masque ama amo cuajcualme tlahuel mohueyichijtoque, ajsis se tonal quema Toteco Dios quinechcapanos. Ica se tlatoctzi quintlamiixpolos san se quen panos ica sequinoc. Quintzontequis quen quitzontequij itlajca nopa trigo. </div>
<div class='p'>
<span class="verse" id="JB24_25">25&#160;</span>“¿Hueli se acajya quiijtos para ya ni amo melahuac? ¿Ajqueya hueli quiijtos para san niistlacati huan nimocuapolojtoc?”  </div>
<div class='psalmlabel' id='JB25_0'> 25</div>
<div class='s'>Bildad quiijto amo aqui huelis mochihuas xitlahuac iixpa Toteco </div>
<div class='p'>
<span class="verse" id="JB25_1">1&#160;</span>Huajca Bildad, catli ehua altepetl Súa, quiilhui Job: </div>
<div class='p'>
<span class="verse" id="JB25_2">2&#160;</span>“Hueyi ichicahualis Toteco Dios huan tlahuel temajmati. Yaya quichihua ma onca tlasehuilistli ipan ilhuicactli. 
<span class="verse" id="JB25_3">3&#160;</span>Quinpiyaj tlahuel miyac itequihuajcahua hasta amo aqui hueli quinpohuas. Itlahuil ajsi ipan senquistoc nochi ni tlaltipactli. 
<span class="verse" id="JB25_4">4&#160;</span>¿Quenicatza huelis se masehuali moquetzas huan quiijtos para itztoc xitlahuac iixpa Toteco Dios? Amo aqui ipan nochi tlaltipactli itztoc senquistoc tlapajpactic. 
<span class="verse" id="JB25_5">5&#160;</span>Toteco Dios itztoc onpano cuajcualtzi hasta eltoc quen nopa metztli huan sitlalime amo quipiyaj ininyejyejca huan amo tleno ininpati iixpa ya. 
<span class="verse" id="JB25_6">6&#160;</span>Huajca se masehuali amo hueli quipiya niyon quentzi ipati iixpa. Pampa iixpa Toteco Dios, se masehuali nesi san quen se pilocuiltzi.”  </div>
<div class='psalmlabel' id='JB26_0'> 26</div>
<div class='s'>Job quiilhui Bildad para Toteco nelía hueyi huan temajmati </div>
<div class='p'>
<span class="verse" id="JB26_1">1&#160;</span>Huajca Job quiilhui Bildad: </div>
<div class='p'>
<span class="verse" id="JB26_2">2&#160;</span>“Niyon quentzi amo quema tijpalehuijtoc catli tlaijiyohuíaj. Amo tijmaquixtijtoc se masehuali catli amo quipiya fuerza. 
<span class="verse" id="JB26_3">3&#160;</span>¿Tiquita para nelía techtlalnamictijtoc na catli nihuihuitic? ¿Tlaque catli tlalnamiqui tiquijtojtoc? 
<span class="verse" id="JB26_4">4&#160;</span>¿Canque tijpantijtoc ni camanali huan ni tlalnamiquilistli catli ica ticamanalti? ¿Ajqueya iaxca nopa tonaltzi catli mitzpalehuía para ticamanalti quej ni? </div>
<div class='p'>
<span class="verse" id="JB26_5">5&#160;</span>“Mijcatzitzi huihuipicaj ica majmajtli. Catli itztoque tlatzintla huan ipan hueyi atl majmahuij. 
<span class="verse" id="JB26_6">6&#160;</span>Toteco Dios quintlachilía nochi inijuanti huan quiniximati. Amo hueli motlatíaj iixpa ya. 
<span class="verse" id="JB26_7">7&#160;</span>Toteco quipatlajqui ilhuicactli campa amo tleno oncayaya huan ni tlaltipactli quicuapilo san ajacatipa. 
<span class="verse" id="JB26_8">8&#160;</span>Yaya quitzacua atl ica mixtli huan nopa mixtli amo tzayani masque tlahuel etic nopa atl. 
<span class="verse" id="JB26_9">9&#160;</span>Quitzacua isiya ica mixtli. 
<span class="verse" id="JB26_10">10&#160;</span>Yaya quitlalilijtoc nopa nepamitl nopa hueyi atl para canque nesis para panquisas tonati ica ijnaloc huan campa calaquis ica tlayohua. 
<span class="verse" id="JB26_11">11&#160;</span>Itzinpehualtil ilhuicactli huihuipica quema Toteco Dios cualani. 
<span class="verse" id="JB26_12-13">12-13&#160;</span>Ica ihueyi chicahualis quinahuatía nopa hueyi atl tlaque ma quichihua. Ica iyajatil quitzonpechi nopa hueyi cohuatl catli nopona mocahuayaya. Quena, ica imax quitzontlamilti nopa cohuatl catli chicahuac motlalohuayaya. Ica iijiyo quiyejyecchijqui ilhuicactli. </div>
<div class='p'>
<span class="verse" id="JB26_14">14&#160;</span>“Nopa elqui itequi catli más tziquitetzitzi catli yaya quichijtoc. Nelquentzi quinextijtoc ichicahualis. Huajca ¿ajqueya huelis quiijiyohuis quema Toteco Dios quichihua ma monextis nochi ihueyi chicahualis huan ichicahualis chicahuac tlatomonis?”  </div>
<div class='psalmlabel' id='JB27_0'> 27</div>
<div class='s'>Job: Nopa tlatzacuiltilistli catli quiselise amo cuajcualme </div>
<div class='p'>
<span class="verse" id="JB27_1">1&#160;</span>Job quisenhuiquili camanaltic huan quiijto: </div>
<div class='p'>
<span class="verse" id="JB27_2">2&#160;</span>“Nitlatestigojquetza iixpa Toteco Dios catli nechquixtilijtoc nopa tlanahuatili catli quinamiqui para sesen tlacatl ma quipiya. Quena, nijtestigojquetza Toteco Catli Quipiya Nochi Chicahualistli catli tlahuel nechyolcocojtoc. 
<span class="verse" id="JB27_3">3&#160;</span>Niquijtohua para nochi tonali quema noja niitztos huan Toteco Dios nechmacas nemilistli, 
<span class="verse" id="JB27_4">4&#160;</span>amo niquijtos catli amo cuali, niyon amo niistlacatis. 
<span class="verse" id="JB27_5">5&#160;</span>Amo quema niquijtos para xitlahuac catli anquiijtohuaj hasta nimiquis. Nijsenhuiquilis niquijtos amo tleno nijchijtoc. 
<span class="verse" id="JB27_6">6&#160;</span>Quena, tlatoctzitzi niquijtos para amo tleno nijchijtoc catli amo cuali. Huan noyolo elis tlapajpactic huan amo nechtelhuis nochi tonali quema noja niitztos. </div>
<div class='p'>
<span class="verse" id="JB27_7">7&#160;</span>“Nochi nocualancaitacahua ma quiselica nopa tlatzacuiltilistli catli quinamiqui para amo cuajcualme. 
<span class="verse" id="JB27_8">8&#160;</span>¿Tlaque noja hueli quichiyas se fiero tlacatl quema Toteco Dios quiquixtilis inemilis huan quitzontlamiltis? 
<span class="verse" id="JB27_9">9&#160;</span>O masque noja itztoque huan itztose ipan tlaijiyohuilistli, Toteco Dios amo quinchihuilis cuenta quema quitlajtlanise ma quinpalehui. 
<span class="verse" id="JB27_10">10&#160;</span>Pampa nopa fiero tlacatl amo mopaquilismacac ipan Toteco Catli Quipiya Nochi Chicahualistli huan san quielnamictoc Toteco Dios quema itztoc ipan tlaohuijcayotl. </div>
<div class='p'>
<span class="verse" id="JB27_11">11&#160;</span>“Na nimechmachtis tlen ichicahualis Toteco Dios. Amo nimechtlatilis niyon se tlamantli tlen Toteco Catli Quipiya Nochi Chicahualistli huan catli yaya quisencajtoc para quichihuas. 
<span class="verse" id="JB27_12">12&#160;</span>Masque amo monequi nimechmachtis ni tlamantli pampa ya cuali anquimatij tlen ya san quen na. Pero masque ya anquimatij, tlen Toteco, antechpohuilíaj nochi ni camanali catli amo tleno ipati. </div>
<div class='p'>
<span class="verse" id="JB27_13">13&#160;</span>“Ya ni catli Toteco Dios quisencajtoc para quinchiyas nochi amo cuajcualme. Nochi ya ni quiselise fiero tlacame tlen Toteco Catli Quipiya Nochi Chicahualistli. 
<span class="verse" id="JB27_14">14&#160;</span>Sintla amo cuajcualme quinpiyaj miyaqui ininconehua, nochi inijuanti miquise ipan tlahuilancayotl o ica mayantli. 
<span class="verse" id="JB27_15">15&#160;</span>Ininconehua catli noja mocahuase miquise ica se hueyi cocolistli huan amo aqui quinchoquilis. Niyon ininsihuajhua catli mocahuaj amo quinchoquilise. </div>
<div class='p'>
<span class="verse" id="JB27_16">16&#160;</span>“Se tlacatl catli amo cuali hueli quisentilis tomi quen imiyaca tlaltejpoctli huan quipiyas tlahuel miyac iyoyo. 
<span class="verse" id="JB27_17">17&#160;</span>Pero nochi catli quipiya quitequihuise masehualme catli xitlahuaque iixpa Toteco Dios. Catli amo quichijtoque catli fiero moxelhuilise itomi. 
<span class="verse" id="JB27_18">18&#160;</span>Huan nopa cali catli quichijchijqui se fiero tlacatl eltos quen se tocatzahuali catli amo quipiya tetili. Tlatlapacatoc ichaj quen se pilxajcaltzi catli quichihuaj ipan mila. </div>
<div class='p'>
<span class="verse" id="JB27_19">19&#160;</span>“Masque se fiero tlacatl moteca para cochis se tlapijpixquetl, quema isas, quiitas para ayacmo tleno quipiya. 
<span class="verse" id="JB27_20">20&#160;</span>Yeca huala ipani se hueyi majmajtli. Huan se ajacatl catli tlahuel chicahuac quicuitiquisaqui ica tlayohua. 
<span class="verse" id="JB27_21">21&#160;</span>Nopa ajacatl catli huala ica campa hualquisa tonati quihuicas nopa fiero tlacatl huan quiixpolihuiltis. Quihuicas ipan se lugar campa itztoti para nochipa. 
<span class="verse" id="JB27_22">22&#160;</span>Toteco Dios quiitzquis chicahuac huan amo quitlasojtlas masque nopa tlacatl quinequisquía mochololtis imaco. 
<span class="verse" id="JB27_23">23&#160;</span>Masehualme tzajtzise ica paquilistli huan momatlatzinise quema miquis nopa fiero tlacatl. Quipinajtise quema Toteco quimajcahuase para yas ipan se lugar campa itztoti para nochipa.  </div>
<div class='psalmlabel' id='JB28_0'> 28</div>
<div class='s'>Nopa tlalnamiquilistli catli melahuac </div>
<div class='p'>
<span class="verse" id="JB28_1">1&#160;</span>“Masehualme quimatij quenicatza quiquixtise nopa plata tepostli tlen iojhui tlalijtic. Huelij quimoloníaj oro para quichihuase se oro catli senquistoc tlapajpactic. 
<span class="verse" id="JB28_2">2&#160;</span>Quiquixtíaj nopa hierro tepostli tlen tlalijtic huan quinmoloníaj teme para ma quisas catli senquistoc cobre. 
<span class="verse" id="JB28_3">3&#160;</span>Tlacame quimatij quitlahuilise nopa tzintlayohuilotl huan tlacoyonise ipan tlacacahuaya catli yohui hasta tlahuel huejcatla. Nopona quiquixtíaj tepostli huan quitlachixcahuíaj huan quiijitaj nochi tlamantli catli onca nepa tlalijtic. Quena, yohuij huejca campa amo aqui nemi. 
<span class="verse" id="JB28_4">4&#160;</span>Quicoyoníaj se ostotl catli tlahuel huejcatla huejca tlen techaj. Moilpíaj ica lazo huan mohuiyonijtiyohuij nepa tlatzintla ipan nopa ostotl masque tlahuel mahuilili huan huelis miquise. 
<span class="verse" id="JB28_5">5&#160;</span>Ni tlaltipactli iixco techmaca trigo para pantzi, pero nopona tlatzintla huan tlalijtic eltoc quen panotoc se tlitl catli nochi quialtijtoc. </div>
<div class='p'>
<span class="verse" id="JB28_6">6&#160;</span>“Nopona mopantíaj yejyectzitzi piltetzitzi catli itoca zafiro, huan quipantíaj oro catli maneltic ica tlaltejpoctli. 
<span class="verse" id="JB28_7">7&#160;</span>Nelhuejcatla quipantíaj tlamantli catli pajpatiyo catli niyon se tzopilotl o cuajtli amo quema quiitztoc masque nelía hueli tlachiya huejca. 
<span class="verse" id="JB28_8">8&#160;</span>Niyon se tlapiyali catli nemi cuatitla amo quema nejnentoc ipan nopa tlamantli catli pajpatiyo nepa. Niyon se león amo quema moquetztoc ininpani. 
<span class="verse" id="JB28_9">9&#160;</span>Tlacame ica ininmax quitlapanase pedernal teme catli ica huelis tijyolitis tlitl. Quimatij quihuelonise inintzinpehualtil nopa tepeme. 
<span class="verse" id="JB28_10">10&#160;</span>Quicoyoníaj miyac ojtli ipan nopa tetl nopona tlatzintla. Nopona quipannextíaj nopa piltetzitzi catli tlahuel pajpatiyo. 
<span class="verse" id="JB28_11">11&#160;</span>Quitzacuaj campa pehua hueyame nopona tlatzintla huan nochi catli motlatijtoc nopona quiquixtíaj hasta tlalixco campa tlatlanextli. </div>
<div class='p'>
<span class="verse" id="JB28_12">12&#160;</span>“Pero masque tlacame huelij quichihuaj nochi ni tlamantli, amo quimatij canque quipantise tlalnamiquilistli huan tlamachilistli. 
<span class="verse" id="JB28_13">13&#160;</span>Masehualme amo quimatij para tlahuel ipati tlalnamiquilistli huan amo mopantía ipan ni tlaltipactli. 
<span class="verse" id="JB28_14">14&#160;</span>Nojquiya nopa ostotl catli tlahuel huejcatla quiijtohua: ‘Nica amo onca tlalnamiquilistli.’ Huan nopa hueyi atl quiijtohua: ‘Niyon nica amo onca.’ </div>
<div class='p'>
<span class="verse" id="JB28_15">15&#160;</span>“Amo aqui huelis quicohuas tlalnamiquilistli ica miyac tomi tlen oro o tlen plata. 
<span class="verse" id="JB28_16">16&#160;</span>Niyon amo huelis mocohuis tlalnamiquilistli ica miyac oro tlen Ofir, niyon ica miyac teme catli pajpatiyo quen ónice huan zafiro. 
<span class="verse" id="JB28_17">17&#160;</span>Tlalnamiquilistli tlahuel ipati huan amo quen oro o quen se diamante catli más patiyo. Niyon amo huelis tijcohuas ica teme patiyo catli quiquetztoque ipan catli senquistoc oro. 
<span class="verse" id="JB28_18">18&#160;</span>Nopa teme catli itoca coral huan jaspe masque tlahuel yejyectzitzi amo quiaxilíaj para ica quiixtlahuase tlalnamiquilistli pampa tlalnamiquilistli más ipati que nopa piltetzitzi catli más patiyo. 
<span class="verse" id="JB28_19">19&#160;</span>Nopa teme catli itoca topacio catli tlahuel pajpatiyo huan quihualicaj tlen tlali Etiopía amo ininpati quen tlalnamiquilistli. Huan niyon amo huelis tijcohuas ica senquistoc oro. </div>
<div class='p'>
<span class="verse" id="JB28_20">20&#160;</span>“Huajca ¿tlaque hueli tijchihuase timasehualme para tijpiyase tlalnamiquilistli? Huan ¿canque tijpantise tlamachilistli? 
<span class="verse" id="JB28_21">21&#160;</span>Amo aqui hueli quipantía pampa eltoc ichtacatzi. Niyon totome catli patlantinemij ajacatipa amo huelij quiitaj. 
<span class="verse" id="JB28_22">22&#160;</span>Eltoc quen mictla huan miquilistli quiijtohuaj: ‘Tojuanti tijcactoque se quentzi tlen tlalnamiquilistli huan campa hueli mopantis.’ </div>
<div class='p'>
<span class="verse" id="JB28_23">23&#160;</span>“Pero nimitzilhuía Toteco Dios quimati canque mopantía tlalnamiquilistli. Yaya quimati quenicatza tijcuis, 
<span class="verse" id="JB28_24">24&#160;</span>pampa yaya tlachiya hasta campa tlami tlaltipactli huan quiita nochi catli onca ipan ilhuicactli. 
<span class="verse" id="JB28_25">25&#160;</span>Yaya quichihua ma tlaajaca ica miyac o quentzi chicahualistli san quen yaya quinahuatía. Quitamachihua nochi atl ipan hueyi atl. 
<span class="verse" id="JB28_26">26&#160;</span>Yaya quimacac tlanahuatili nopa atl para tlaquiyahuis huan quinextili nopa tlapetlanilotl nopa ojtli para quitoquilis. 
<span class="verse" id="JB28_27">27&#160;</span>Huan Toteco teipa quitlachili tlalnamiquilistli huan quiyejyeco ica cuidado. Huan quiquetzqui quen catli más ipati. 
<span class="verse" id="JB28_28">28&#160;</span>Huajca Toteco Dios quej ni quinyolmelahua nochi masehualme: ‘Quema se masehuali techimacasi huan techtlepanita na, niamoTeco Dios, quinextía nopa tlalnamiquilistli catli nelía melahuac. Huan quema se quicahua nochi tlamantli catli amo cuali, quinextía tlamachilistli catli nelía xitlahuac.’ ”  </div>
<div class='psalmlabel' id='JB29_0'> 29</div>
<div class='s'>Job quielnamijqui nopa tonali quema itztoya cuali </div>
<div class='p'>
<span class="verse" id="JB29_1">1&#160;</span>Job quisenhuiquili camanaltic huan quiijto: </div>
<div class='p'>
<span class="verse" id="JB29_2">2&#160;</span>“Nelcuali elisquía sintla sempa hueli nimocuepasquía ipan nopa tonali quema Toteco Dios nechmocuitlahuiyaya. 
<span class="verse" id="JB29_3">3&#160;</span>Achtihuiya yaya nechtlahuiliyaya ipan noojhui. Huan ica itlahuil ninejnemiyaya temachtli ipan tzintlayohuilotl. 
<span class="verse" id="JB29_4">4&#160;</span>Quema nieliyaya nitelpocatl, Toteco Dios quitiochihuayaya nochi ipan nochaj huan yaya elqui quen nonelhuampox. 
<span class="verse" id="JB29_5">5&#160;</span>Nelcuali elisquía sintla sempa hueli nimocuepasquía ipan nopa tonali quema Toteco Catli Quipiya Nochi Chicahualistli noja itztoya nohuaya huan noconehua nechyahualohuayayaj, 
<span class="verse" id="JB29_6">6&#160;</span>huan nochi yohuiyaya cuali. Nohuacaxhua quipixtoyaj miyac lechi huan nochi cuame tlen olivo ipan nocuamil quipixtoyaj miyac aceite. </div>
<div class='p'>
<span class="verse" id="JB29_7">7&#160;</span>“Niyohuiyaya campa nopa puerta tlen toaltepe campa mosentilijque para tlasencahuase. Nimosehuiyaya ininhuaya nopa tlacame catli más quipixque tlatlepanitacayotl. 
<span class="verse" id="JB29_8">8&#160;</span>Quema telpocame nechitayayaj, moiyocaquetzayayaj para ma nipano. Huehue tlacame nojquiya moquetzayayaj ica tlatlepanitacayotl quema niajsiyaya. 
<span class="verse" id="JB29_9">9&#160;</span>Huan nopa tlayacanca telpocame amo moliniyayaj quema niajsisquía. San quitlaliyayaj ininmax ipan inincamac para mocamatzacuase hasta na nicamanaltisquía. 
<span class="verse" id="JB29_10">10&#160;</span>Huan nopa tlayacanani catli itztoyaj ipan nopa altepetl amo moliniyayaj. San quichiyayayaj nocamanal. </div>
<div class='p'>
<span class="verse" id="JB29_11">11&#160;</span>“Nochi masehualme catli quicaquiyayaj nocamanal nechhueyitlaliyayaj. Nochi catli nechitayayaj camanaltiyayaj cuali tlen na. </div>
<div class='p'>
<span class="verse" id="JB29_12">12&#160;</span>“Na niquinpalehuiyaya catli teicneltzitzi ica catli quinpolohuayaya. Niquinpalehuiyaya icnotzitzi catli amo quipiyayayaj inintlamanahuijca. 
<span class="verse" id="JB29_13">13&#160;</span>Na niquinpalehuiyaya catli nechcatitoya para miquise, huan inijuanti nechtiochihuayayaj. Cahual sihuame catli icnotzitzi niquinpalehuiyaya huan niquinchihuayaya ma yolpaquica. 
<span class="verse" id="JB29_14">14&#160;</span>Nochi catli nijchihuayaya eliyaya xitlahuac huan cuali. Nonemilis elqui xitlahuac. Amo tleno nijnequiyaya ica catli amo cuali. 
<span class="verse" id="JB29_15">15&#160;</span>Na nieliyaya quen niiniixteyol catli popoyotzitzi huan quen niiniicxihua catli amo huelqui nejnemij. 
<span class="verse" id="JB29_16">16&#160;</span>Na nielqui quen niinintata catli teicneltzitzi huan niquinmanahui nochi catli ehuani sequinoc tlalme. 
<span class="verse" id="JB29_17">17&#160;</span>Niquinhuilanayaya nochi fiero tlacame catli tetlaijiyohuiltiyayaj huan nitemanahuiyaya ininmaco. Elqui quen niquinpostequiliyaya iniomiyo nopa fiero tlacame quen se quipostequi itlancoch se tecuani catli quiitzquijtoc itlapiyal. </div>
<div class='p'>
<span class="verse" id="JB29_18">18&#160;</span>“Huan na nimoilhuiyaya: ‘Temachtli nihuehuejtiyas huan nimiquis ica paquilistli ipan nochaj. Nijpiyas tlahuel miyac xihuitl huan se cuali nemilistli. 
<span class="verse" id="JB29_19">19&#160;</span>Pampa catli nijchihua quisa cuali. Niitztoc quen se hueyi cuahuitl catli quipiya inelhuayo campa onca miyac atl huan sesen yohuali huetzi ajhuachtli ipan imacuayohua para quiatequis. 
<span class="verse" id="JB29_20">20&#160;</span>Mojmostla más nijselía tlatlepanitacayotl huan tlatoctzitzi nochicahualis moyancuilis.’ </div>
<div class='p'>
<span class="verse" id="JB29_21">21&#160;</span>“Ipan nopa tonali, tlacame quicaquiyayaj nocamanal huan quichihuiliyayaj cuenta. Niyon se tlen inijuanti amo moliniyaya hasta niquinconsejomacac. 
<span class="verse" id="JB29_22">22&#160;</span>Huan teipa quema ya nitlamiyaya nicamanalti, inijuanti amo nechnajnanquiliyayaj pampa tlahuel quinpactiyaya nocamanal. 
<span class="verse" id="JB29_23">23&#160;</span>Quen masehualme ica nochi ininyolo quinequij ma huetzi atl quema tlahuel tlatotoniya, nochi tlacame tlahuel quichiyayayaj nocamanal. 
<span class="verse" id="JB29_24">24&#160;</span>Quema tlacame motzinquixtiyayaj, niquinyolchicahuayaya. Quema niquinixhuetzquiliyaya, quinfuerzajmacayaya ipan inintonal. 
<span class="verse" id="JB29_25">25&#160;</span>Niquinilhuiyaya catli monequi quichihuase. Niquinxitlahuayaya quen nielisquía niinintlayacanca. Nijchihuayaya quen se tlanahuatijquetl catli quinconsejomaca isoldados. Niquinyolchicahuayaya catli motequipachohuayayaj.  </div>
<div class='psalmlabel' id='JB30_0'> 30</div>
<div class='s'>Job quiijto para fiero inemilis </div>
<div class='p'>
<span class="verse" id="JB30_1">1&#160;</span>“Pero ama telpocame catli amo quipiyaj xihuitl quen na nechpinajtíaj. Inintatahua ni telpocame amo quinamiquij para tequitise ininhuaya nochichihua catli quinmocuitlahuíaj noborregojhua. 
<span class="verse" id="JB30_2">2&#160;</span>Amo tleno ininpati nopa tetajme para na masque quipiyaj ininmax catli chicahuac. Ayacmo quipiyaj fuerza para quichihuase niyon se tequitl huan tlahuel huihuitique. 
<span class="verse" id="JB30_3">3&#160;</span>Inijuanti cuahuactoque ica mayantli. Ica yohuali yohuij ininseltzitzi ipan huactoc tlali campa amo tleno onca. 
<span class="verse" id="JB30_4">4&#160;</span>Nopona quicuaj ixihuiyo cuame huan quitlatíaj ininnelhuayo tzontli para mototonilise. 
<span class="verse" id="JB30_5">5&#160;</span>Quinquixtijtoque tlen campa itztoque masehualme. Huan quema quintojtocayayaj, quintzajtzilijtiyajque ica iniica quen elisquía tlachtequini. 
<span class="verse" id="JB30_6">6&#160;</span>Huan ama nopa huihui tlacame itztoque campa tlacomolco, campa huejhueyi ostotl huan campa teme. 
<span class="verse" id="JB30_7">7&#160;</span>Tzajtzitinemij quen tlapiyalme catli nemij cuatitla, huan mosentilijtinemij itzintla se tejtzonquilitl para momanahuise. 
<span class="verse" id="JB30_8">8&#160;</span>Huan yeca ininconehua nojquiya itztoque huihuitique huan amo tlaiximatilme. Huan yeca quinquixtijtoque ipan altepeme. </div>
<div class='p'>
<span class="verse" id="JB30_9">9&#160;</span>“Pero ama ininconehua nechpinajtíaj ica huicatl huan nechtlaijilhuíaj ica miyac tlamantli para motlahuetzquiltise. 
<span class="verse" id="JB30_10">10&#160;</span>Tlahuel nechcualancaitaj huan amo quinequij nechnechcahuise. Quen quinequij, nechchijchaj ipan noixayac. 
<span class="verse" id="JB30_11">11&#160;</span>Toteco Dios quitlalijtoc nonemilis campa mahuilili huan nechechcapantlalijtoc. Ama inijuanti amo nechtlepanitaj huan nechchihuilíaj catli inijuanti quinequij. 
<span class="verse" id="JB30_12">12&#160;</span>Mosisinijca tlacame motlananaj para nechchihuilise miyac tlamantli catli amo cuali huan quitlalíaj tlaquetztli campa noicxihua para ma nihuetzi. Nechhuilanaj chicahuac. 
<span class="verse" id="JB30_13">13&#160;</span>Ipan noojhui quitlalíaj miyac tlatzacuiltili huan quichihuaj nochi catli huelij para ma nechajsi catli fiero, masque ya quimatij para amo nijpiya niyon se catli huelisquía nechpalehuisquía. 
<span class="verse" id="JB30_14">14&#160;</span>Hualahuij ica campa hueli para nechchihuilise catli fiero. Huan nimantzi huitonij ipan na quema nihuetztoc. 
<span class="verse" id="JB30_15">15&#160;</span>Huajca ama nechitzquitoc se hueyi majmajtli. Huan nochi nechcualancaitaj huan nochi noricojyo huan nohueyitilis ixpolijtoque quen se mixtli catli ixpolihui quema tlaajaca chicahuac. 
<span class="verse" id="JB30_16">16&#160;</span>Tlahuel hueyi tequipacholi nijpiya ipan noyolo. Nochi tonali nimotzinquixtía. 
<span class="verse" id="JB30_17">17&#160;</span>Nochi yohuali nicuajcualo chicahuac. Nijmati quen se tlenijqui quicua noomiyohua. 
<span class="verse" id="JB30_18">18&#160;</span>Toteco quiitzquía chicahuac noyoyo ipan noquechtla huan eltoc quen nechijiyomictía. 
<span class="verse" id="JB30_19">19&#160;</span>Toteco nechtlahuisojtoc ipan soquitl. Huan ama niitztoc quen nielisquía tlaltejpoctli huan cuanextli. </div>
<div class='p'>
<span class="verse" id="JB30_20">20&#160;</span>“Na nimitztzajtzilía ta, tinoTeco Dios, para techpalehui, pero amo technanquilía. Nojquiya nihuala moixpa, pero ta amo techchihuilía cuenta, niyon amo tijnequi techtlachilis. 
<span class="verse" id="JB30_21">21&#160;</span>Ta timosisinijtoc ica na huan techtojtocatinemi ica nochi mochicahualis. Techhuilana ica nochi moyajatil. 
<span class="verse" id="JB30_22">22&#160;</span>Ta techtlahuisojtoc ipan nopa ajcomalacatl huan techtlaijiyohuiltijtoc ica se hueyi ajacatl. 
<span class="verse" id="JB30_23">23&#160;</span>Na nijmati para tijnequi ma nimiqui huan techhuicas ipan nopa lugar campa mosentilíaj nochi mijcatzitzi. </div>
<div class='p'>
<span class="verse" id="JB30_24">24&#160;</span>“Nimoilhuiyaya para se acajya nechpalehuisquía para amo ma nihuetzi, quen se catli quitlanana imax o tzajtzi chicahuac para tlajtlanis tlapalehuili quema se huetzi ipan se tlaijiyohuilistli. </div>
<div class='p'>
<span class="verse" id="JB30_25">25&#160;</span>“Quej nopa na nijchijqui. Nichocac por inijuanti catli tlaijiyohuiyayaj. Nimotequipacho por inijuanti catli teicneltzitzi huan amo tleno quipiyayayaj. 
<span class="verse" id="JB30_26">26&#160;</span>Yeca na nijchiyayaya catli cuali, pero hualajqui catli amo cuali. Nojquiya nijchiyayaya paquilistli huan tlahuili, pero hualajqui tequipacholi huan tzintlayohuilotl. 
<span class="verse" id="JB30_27">27&#160;</span>Noyolo motequipachohua chicahuac huan amo hueli mosiyajquetza. Tlaijiyohuilistli nechitzquitoc para miyac tonali. 
<span class="verse" id="JB30_28">28&#160;</span>Notlacayo ya tlami yayahuixqui, pero amo ica tonati. Huan nimoquetza para nitetlajtlanis tlapalehuili, pero san tlapic. San nijpolohua tonali huan nijpolohua noijiyo, 
<span class="verse" id="JB30_29">29&#160;</span>pampa nochi masehualme nechitaj quen niiniicni nopa tepe chichime huan quen niininhuampox nopa avestruces totome. 
<span class="verse" id="JB30_30">30&#160;</span>Nochi nocuetlaxo ya yayahuixqui huan huetzisnequi. Huan noomiyohua tliquisaj ica tlatotonilotl. 
<span class="verse" id="JB30_31">31&#160;</span>Nochi nopa paquilistli huan huetzquistli catli nijpiyayaya, ama mocueptoc tequipacholi.  </div>
<div class='psalmlabel' id='JB31_0'> 31</div>
<div class='s'>Job quiijto para yaya xitlahuac iixpa Toteco </div>
<div class='p'>
<span class="verse" id="JB31_1">1&#160;</span>“Na nijchijqui se camanali ica noixteyol para amo nijtlachilis se ichpocatl para niquixtocas huan nijchihuas miyac tlamantli ihuaya. 
<span class="verse" id="JB31_2">2&#160;</span>Pampa na nijmati catli temaca Toteco Catli Quipiya Nochi Chicahualistli. Yaya catli itztoc nepa huejcapa quintiochihua masehualme catli nejnemij xitlahuac. 
<span class="verse" id="JB31_3">3&#160;</span>Huan quintlatzacuiltía catli quichihuaj catli fiero. 
<span class="verse" id="JB31_4">4&#160;</span>Huan Toteco quiita nochi catli nijchihua huan quenicatza nimonejnemiltía. </div>
<div class='p'>
<span class="verse" id="JB31_5">5&#160;</span>“Na amo niistlacatitoc, niyon amo nitlacajcayajtoc. 
<span class="verse" id="JB31_6">6&#160;</span>Ma Toteco nechtlajtolsencahuas sintla amo melahuac. Yaya quimati cuali para melahuac amo nijchijtoc catli amo cuali. 
<span class="verse" id="JB31_7">7&#160;</span>Amo nimocuapolojtoc huan amo nijcajtejtoc iojhui Toteco. Amo nitlajtlacolchijqui ipan noyolo por catli niquitac. Huan sintla nijhuica tlajtlacoli ipan ni tlamantli o ipan sequinoc tlamantli, 
<span class="verse" id="JB31_8">8&#160;</span>ma quipixcaca sequinoc catli nijtoctoc huan catli ya quipiya itlajca. Huan sequinoc ma quihuihuitlaca nochi catli yancuic nijtoctoc. </div>
<div class='p'>
<span class="verse" id="JB31_9">9&#160;</span>“Sintla se sihuatl nechyoltilantoc ma nitlajtlacolchihua, o sintla nijnequiyaya niitztos ihuaya isihua nocalnechca, 
<span class="verse" id="JB31_10">10&#160;</span>huajca ma nimiqui huan nosihua ma yohui seyoc lado huan ma mocuili seyoc tlacatl. 
<span class="verse" id="JB31_11">11&#160;</span>Pampa se hueyi tlajtlacoli para tiquixtocas seyoc sihuatl. Sintla se tlacatl quichihuas nopa tlaixpanoli, quinamiqui quitlatzacuiltise tetlajtolsencahuani. 
<span class="verse" id="JB31_12">12&#160;</span>Tlaixtoquilistli eltoc quen se tlitl catli techtlamitlatisquía huan techmajcahuasquía hasta mictla. Nojquiya quitlamiltisquía nochi catli nijpiya. </div>
<div class='p'>
<span class="verse" id="JB31_13">13&#160;</span>“Sintla amo niquinchihuilijtosquía catli xitlahuac ica nochi notequipanojcahua huan amo niquintlacaquilijtosquía, 
<span class="verse" id="JB31_14">14&#160;</span>¿quenicatza nimoixnextisquía iixpa Toteco? ¿Quenicatza nijnanquilisquía quema nechtlajtlanisquía cuenta? 
<span class="verse" id="JB31_15">15&#160;</span>Pampa yaya Toteco Dios catli nechchijchijqui na huan yaya nojquiya quichijchijqui notequipanojca. Nochi tiome yaya techchijchijqui. </div>
<div class='p'>
<span class="verse" id="JB31_16">16&#160;</span>“Amo quema niquinchihuili catli fiero nopa teicneltzitzi, niyon amo quema niquintequipacholmacac cahual sihuame. 
<span class="verse" id="JB31_17">17&#160;</span>Na nochipa niquintlamacac catli icnotzitzi. Amo quema niitztoya niitzcuimitl. 
<span class="verse" id="JB31_18">18&#160;</span>Hasta quema nieliyaya nitelpocatl, na niquinmocuitlahui icnotzitzi ipan nochaj huan niquinitayaya quen elisquía noconehua. Huan niquinconsejomacac cahual sihuame. 
<span class="verse" id="JB31_19">19&#160;</span>Nijyoyonti catli secmiquiyayaj huan niquinmacayaya yoyomitl, 
<span class="verse" id="JB31_20">20&#160;</span>o tlaquemitl tlen iniijhuiyo noborregojhua para ica ma mopiquica. Huan inijuanti nechtlascamatiyayaj. 
<span class="verse" id="JB31_21">21&#160;</span>Amo quema nijcocojtoc se catli icnotzi san pampa nimoilhui amo aqui nechtlajtlanis cuenta. 
<span class="verse" id="JB31_22">22&#160;</span>Sintla nijchijtoc se tlen nochi ni tlamantli, ma postequi noajcol campa tlatzquitoc huan ma huetzi tlalchi nomax. 
<span class="verse" id="JB31_23">23&#160;</span>Pero na tlahuel niquimacasiyaya itlatzacuiltil Toteco. Sintla yaya cualanisquía ica na ica nochi ichicahualis, ¿tlaque nijchihuasquía? </div>
<div class='p'>
<span class="verse" id="JB31_24">24&#160;</span>“Amo nimotemachijtoc ipan notomi, niyon amo niquixtocatoc oro. 
<span class="verse" id="JB31_25">25&#160;</span>Amo quema nimopaquilismacayaya ipan notomi o nimoilhuiyaya para noja más nimoricojchihuasquía. 
<span class="verse" id="JB31_26">26&#160;</span>Amo nijtlachilijtoc ne tonati catli tlahuía ipan ilhuicac o nopa metztli catli yohui ipan iojhui yejyectzi, 
<span class="verse" id="JB31_27">27&#160;</span>huan ichtacatzi niquinhueyichijqui ipan noyolo. Amo quema niquintitlanili tlatzoponijcayotl ica nomax ica huejca. 
<span class="verse" id="JB31_28">28&#160;</span>Ya nopa elisquía se hueyi tlajtlacoli huan quinamiqui quiselis tlatzacuiltili. Amo tleno tlen ni tlamantli nijchijtoc. Amo niquixpanotoc Toteco catli itztoc ilhuicac. </div>
<div class='p'>
<span class="verse" id="JB31_29">29&#160;</span>“Na amo nipajqui quema nohuampox mopantiyaya ipan tlaijiyohuilistli huan tlaohuijcayotl. 
<span class="verse" id="JB31_30">30&#160;</span>Amo quema nijtelchijqui se masehuali niyon amo nimomacuepqui ica nocualancaitacahua. 
<span class="verse" id="JB31_31">31&#160;</span>Niyon se notequipanojca amo nijcajqui ma quipano mayantli. 
<span class="verse" id="JB31_32">32&#160;</span>Nochipa niquincahuili seyoc tlali ehuani ma cochica nocalijtic. Nochipa nijtlapohuayaya nopuerta para aqui hueli nejnenquetl. 
<span class="verse" id="JB31_33">33&#160;</span>Amo nijchijtoc campica para nijtlatis notlajtlacolhua ichtacatzi quen quichijqui Adán. 
<span class="verse" id="JB31_34">34&#160;</span>Amo quema niquinimacasqui masehualme huan nimotlatiyaya calijtic. Amo quema niquinimacasqui nochaj ehuani catli nechcualancaitaj. Nochipa nimocuatotoni para nijpalehuis se nohuampox. </div>
<div class='p'>
<span class="verse" id="JB31_35">35&#160;</span>“Cuali elisquía para se acajya nechtlacaquilisquía huan quimachilisquía tlaque nijmati ipan noyolo. Na nijnequi nimomanahuis ipan ni tlamantli huan nijtlalis nofirma ipan nocamanal. Nijnequisquía para Toteco Catli Quipiya Nochi Chicahualistli ma nechnextili sintla melahuac nimocuapolojtoc. Yaya ma quiijto sintla melahuac catli quiijtohuaj nocualancaitacahua. Ma quiijcuiloca catli ica nechtelhuía notlatelchijca. 
<span class="verse" id="JB31_36">36&#160;</span>Nechpactisquía para san nijmatis catli ica nechtelhuía. Nijpatiitasquía quen se yejyectzi corona pampa tlahuel nijnequi nijmatis. 
<span class="verse" id="JB31_37">37&#160;</span>Na niquilhuisquía notlatelchijca nochi catli nijchijtoc huan para tlen nijchijqui. Huan iixpa ya nijchihuasquía campica para nimomanahuis quen nimonextiyaya iixpa se tequichijquetl. </div>
<div class='p'>
<span class="verse" id="JB31_38">38&#160;</span>“Quinamiqui ma nechtlatzacuilti sintla nomilhua nechtelhuisquíaj huan elisquía ipan tequipacholi, 
<span class="verse" id="JB31_39">39&#160;</span>huan quiijtosquía para niquichtequilijtoc itlajca o niquinmictijtosquía nopa masehualme catli iniaxca nopa tlali huan catli nechtlanejtiyaya. 
<span class="verse" id="JB31_40">40&#160;</span>Sintla quej nopa nijchijtoc ma temaca huitztli notlal huan amo trigo. Ma temaca xihuitl catli amo cuali huan amo cebada.” </div>
<div class='p'>Hasta nica tlanqui camanalti Job.  </div>
<div class='psalmlabel' id='JB32_0'> 32</div>
<div class='s'>Eliú quiilhui Job para Toteco quinextía tlajtlacoli </div>
<div class='p'>
<span class="verse" id="JB32_1">1&#160;</span>Nopa eyi tlacame ayacmo quinanquilijque Job pampa Job noja quinilhuiyaya para amo quihuica tlajtlacoli. </div>
<div class='p'>
<span class="verse" id="JB32_2">2&#160;</span>Huajca Eliú cualanqui ica Job. Eliú elqui icone Baraquel huan iixhui Buz; huan hualayaya ipan ihueyi familia Ram. Cualanqui pampa Job amo quinequiyaya quiijtos para melahuac tlajtlacolchijtoya. Niyon amo quiijtohuayaya para quinamiqui nopa tlatzacuiltili catli Toteco quititlanilijtoya. 
<span class="verse" id="JB32_3">3&#160;</span>Huan nojquiya Eliú cualanqui ica nopa eyi ihuampoyohua Job pampa amo quimatiyayaj quenicatza quinanquilise huan san achi más quitelhuiyayaj. 
<span class="verse" id="JB32_4">4&#160;</span>Eliú quinchixtoya nopa eyi para tlamise camanaltij pampa itztoyaj más huehuentzitzi que ya. 
<span class="verse" id="JB32_5">5&#160;</span>Pero quema quinitac para inijuanti ayacmo huelque quinanquilíaj, camanaltic ica cualantli, 
<span class="verse" id="JB32_6">6&#160;</span>huan quinilhui: </div>
<div class='p'>“Na noja nitelpocatl huan amojuanti ya anhuehuentzitzi. Yeca nimochixtoc pampa amo nimotemacayaya niquijtos catli nimoilhuiyaya. 
<span class="verse" id="JB32_7">7&#160;</span>Nochi quiijtohuaj para catli huehuentzitzi itztoque más tlalnamiquij, yeca ma camanaltica achtihui. 
<span class="verse" id="JB32_8">8&#160;</span>Pero masehualme itztoque tlalnamiquini pampa quipiyaj itonaltzi Toteco ipan ininyolo. Quipiyaj iijiyo Toteco Catli Quipiya Nochi Chicahualistli 
<span class="verse" id="JB32_9">9&#160;</span>Amo itztoque tlalnamiquini san pampa quipiyaj miyac xihuitl. Huan catli huehuentzitzi amo nochipa quimachilíaj catli xitlahuac. 
<span class="verse" id="JB32_10">10&#160;</span>Huajca nimechilhuía, techtlacaquilica se tlatoctzi huan techcahuilica ma niquijtos catli nimoilhuijtoc. </div>
<div class='p'>
<span class="verse" id="JB32_11">11&#160;</span>“Nimochixtoc huan ica miyac cuidado nijtlacaquilijtoc nochi amocamanal hasta quema pejqui ancamanaltij. 
<span class="verse" id="JB32_12">12&#160;</span>Huan ipan nochi catli nijtlacaquilijtoc, niyon se tlen amojuanti amo anquiixcoilhuijque Job para melahuac yaya se tlajtlacolchijquetl. Niyon amo aqui quinanquilijtoc itlatzintoquil quen quinamiqui. 
<span class="verse" id="JB32_13">13&#160;</span>Huan amo techilhuica para Job itztoc más tlalnamictoc que amojuanti o para san Toteco huelis quinextilis se tlajtlacolchijca tlacatl para tlajtlacolchijtoc. 
<span class="verse" id="JB32_14">14&#160;</span>Sintla Job monajnanquilijtosquía nohuaya, amo na nijnanquilisquía quen anquinanquilijtoque. </div>
<div class='p'>
<span class="verse" id="JB32_15">15&#160;</span>“Job, ni eyi mohuampoyohua momajmatijtoque huan ayacmo quimatij tlaque quiijtose. 
<span class="verse" id="JB32_16">16&#160;</span>Na niquinchixtoc ma camanaltica, pero inijuanti ayacmo moliníaj huan ayacmo mitznanquilíaj. 
<span class="verse" id="JB32_17">17&#160;</span>Huajca na nojquiya niquijtos catli nimoilhuijtoc, 
<span class="verse" id="JB32_18">18&#160;</span>pampa nijpiya miyac camanali catli monequi niquijtos, huan notonaltzi nechchihualtía ma nicamanalti. 
<span class="verse" id="JB32_19">19&#160;</span>Niitztoc quen se yancuic cuetlaxtli catli temitoc ica xocomeca atl huan ya quinequi tzayanis. Huan quej nopa nojquiya na nitemitoc ica camanali hasta tzayanisnequi noyolo. 
<span class="verse" id="JB32_20">20&#160;</span>Monequi nicamanaltis para nicaxanis se quentzi. Huajca techcahuilica ma nicamanalti. 
<span class="verse" id="JB32_21">21&#160;</span>Amo aqui nijchicoicnelis, niyon ta, niyon ne eyi. Niyon amo aqui nijyejyectlalis ica nocamanal. 
<span class="verse" id="JB32_22">22&#160;</span>Pampa sintla nijhueyimati se huan seyoc amo, Toteco catli nechchijqui nechchihuasquía nihuetzis nimictoc.  </div>
<div class='psalmlabel' id='JB33_0'> 33</div>
<div class='s'>Eliú quitlatelhui Job </div>
<div class='p'>
<span class="verse" id="JB33_1">1&#160;</span>“Job, na nimitztlajtlanía xijtlacaquili catli nimitzilhuis. 
<span class="verse" id="JB33_2">2&#160;</span>Na nipejtoc nicamanalti, huajca techcahuili ma nijsenhuiquilis. 
<span class="verse" id="JB33_3">3&#160;</span>Huan niquijtos nochi catli senquistoc xitlahuac huan catli melahuac. 
<span class="verse" id="JB33_4">4&#160;</span>Itonaltzi Toteco nechchijchijqui. Quena, tlaijiyoquixti Toteco Catli Quipiya Nochi Chicahualistli huan nechmaca nemilistli ica iijiyo. 
<span class="verse" id="JB33_5">5&#160;</span>Ximocualtlali huan technanquili nimantzi sintla tihueli. </div>
<div class='p'>
<span class="verse" id="JB33_6">6&#160;</span>“Na nojquiya niitztoc san se quen ta iixpa Toteco. Na nojquiya nitlachijchihuali ica soquitl quen ta. 
<span class="verse" id="JB33_7">7&#160;</span>Huajca amo techimacasi na pampa na amo nieli se masehuali catli quipiya hueyi tequiticayotl para ica nimitzmajmatis o nimitzchihuas xihuihuipica. </div>
<div class='p'>
<span class="verse" id="JB33_8">8&#160;</span>“Na nimitztlacaquilijtoya quema tiquijto, 
<span class="verse" id="JB33_9">9&#160;</span>para titlapajpactic huan amo tleno amo cuali tijchijtoc. Tiquijtojtoc tixitlahuac huan amo tijpiya tlajtlacoli. 
<span class="verse" id="JB33_10">10&#160;</span>Tiquijtohua para Toteco san quitemohua quenicatza huelis quipantis se tlajtlacoli para mitzitas quen tiicualancaitaca. 
<span class="verse" id="JB33_11">11&#160;</span>Nojquiya tiquijtojtoc para Toteco quicalaquijtoc moicxihua ipan cuahuitl para quintetzopas, huan mitztlachilía sesen huelta quema timolinía. </div>
<div class='p'>
<span class="verse" id="JB33_12">12&#160;</span>“Xiquita, ya ni catli na nimitzilhuía. Melahuac titlajtlacolchijtoc pampa amo xitlahuac ticamanaltitoc tlen Toteco. Toteco Dios itztoc más hueyi que se masehuali. 
<span class="verse" id="JB33_13">13&#160;</span>Huajca ¿para tlen tijtelhuía ica catli amo cuali pampa yaya amo mitzyolmelahua para tlen mitztlatzacuiltía? </div>
<div class='p'>
<span class="verse" id="JB33_14">14&#160;</span>“Toteco Dios technojnotza tlatoctzitzi, pero tojuanti amo tijmachilíaj. 
<span class="verse" id="JB33_15">15&#160;</span>Quemantic technojnotza ipan se temictli, o ipan se tlanextili ica tlayohua quema masehualme tlahuel cochtoque ipan inintlapech. 
<span class="verse" id="JB33_16">16&#160;</span>Toteco tecamanalhuía para quinconsejomacas huan para quinmajmatis ica catli panos teipa. 
<span class="verse" id="JB33_17">17&#160;</span>Quinnotza masehualme para quinyolcuepas tlen inintlajtlacolhua huan para ma amo mohueyimatica. 
<span class="verse" id="JB33_18">18&#160;</span>Nojquiya quinmanahuía ininnemilis para amo huetzise imaco catli amo cuali huan para amo yase mictla. </div>
<div class='p'>
<span class="verse" id="JB33_19">19&#160;</span>“Pero nojquiya quemantic Toteco quixitlahua se masehuali ica cocolistli huan tlacuajcualocayotl ipan nochi itlacayo, masque amo quipostequi niyon se iomiyo. 
<span class="verse" id="JB33_20">20&#160;</span>Huan nopa cocoxquetl ayacmo tleno quiixtocas para quicuas masque tlahuel ajhuiyac nopa tlacualistli pampa ayacmo mayanas. 
<span class="verse" id="JB33_21">21&#160;</span>Quej nopa nopa masehuali mocahuas tlahuel cuahuactoc huan san omitl, 
<span class="verse" id="JB33_22">22&#160;</span>huan monechcahuis nopa tonal para miquis huan quitlalpachose. </div>
<div class='p'>
<span class="verse" id="JB33_23">23&#160;</span>“Pero sintla itztosquía se tlayolmelajquetl tlen ilhuicac catli motlatlajtisquía ica Toteco huan quinextisquía para nopa tlacatl itztoc xitlahuac, 
<span class="verse" id="JB33_24">24&#160;</span>huajca Toteco quitlasojtlasquía huan quiilhuisquía itequipanojca: ‘Xijmajcahuaca ma yohui nopa masehuali. Amo xijchihuaca ma miqui pampa nijpantijtoc seyoc catli tlaxtlahuas por inemilis.’ 
<span class="verse" id="JB33_25">25&#160;</span>Huan huajca itlacayo nopa masehuali mochicahuas quen se conetl itlacayo. Quipiyas chicahualistli quen se telpocatl. 
<span class="verse" id="JB33_26">26&#160;</span>Huan quema motlatlajtis, Toteco quitlacaquilis huan quiicnelis. Huan yaya moixtlachilis ica Toteco huan huicas ica miyac paquilistli. Huan Toteco sempa quiijtos para xitlahuac huan quitiochihuas miyac. 
<span class="verse" id="JB33_27">27&#160;</span>Huan nopa masehuali quinilhuis ihuampoyohua: ‘Nitlajtlacolchijqui huan nitlaixpanotoc, pero Toteco amo nechmacac catli quinamiqui. 
<span class="verse" id="JB33_28">28&#160;</span>Toteco nechmanahui tlen miquilistli huajca noja niitztos ipan ni tlaltipactli ipan tlahuili.’ </div>
<div class='p'>
<span class="verse" id="JB33_29">29&#160;</span>“Quena, Toteco quichihua ya ni miyacpa para quinojnotzas se masehuali. 
<span class="verse" id="JB33_30">30&#160;</span>Yaya quimanahuía ialma tlen miquilistli para huelis itztos ininhuaya catli yoltoque nica campa tlahuili. 
<span class="verse" id="JB33_31">31&#160;</span>Ximomaca cuenta catli niquijtohua, Job. Techtlacaquili huan noja techcahuili ma niquijto se ome camanali. 
<span class="verse" id="JB33_32">32&#160;</span>Pero sintla ta tijnequi tiquijtos se camanali, huajca xiquijto. Huan na nijtlacaquilis huan nimitzilhuis sintla xitlahuac o amo. 
<span class="verse" id="JB33_33">33&#160;</span>Huan sintla amo tleno tijnequi tiquijtos, huajca techtlacaquili. Amo ximolini huan na nimitzmachtis para titlalnamiquis.”  </div>
<div class='psalmlabel' id='JB34_0'> 34</div>
<div class='s'>Eliú quiijto Job mohueyimati </div>
<div class='p'>
<span class="verse" id="JB34_1">1&#160;</span>Teipa Eliú sempa camanaltic huan quiijto: </div>
<div class='p'>
<span class="verse" id="JB34_2">2&#160;</span>“Techtlacaquilica antlacame catli antlalnamiquij huan catli antlaiximatilme. 
<span class="verse" id="JB34_3">3&#160;</span>Hueli tijtlapejpenise tlaque cuali para tijtlacaquilise ica tonacas, quen ica tocamac hueli tijtlapejpenise tlaque tlacualistli eltoc ajhuiyac. 
<span class="verse" id="JB34_4">4&#160;</span>Huan quej nopa nojquiya monequi tijtlapejpenise catli ojtli eltoc xitlahuac para ipan tinejnemise. Ma timomachtica san sejco catli eltoc cuali. 
<span class="verse" id="JB34_5">5&#160;</span>Pampa Job quiijtojtoc para itztoc xitlahuac, pero Toteco Dios amo quitlajtolsencahua quen xitlahuac. 
<span class="verse" id="JB34_6">6&#160;</span>Quiijtohua para masque amo tleno quichijtoc, Toteco quitocaxtía se istlacatiquetl. Quiijtohua para masque amo tlajtlacolchijtoc, Toteco quitlatzacuiltía nelchicahuac. </div>
<div class='p'>
<span class="verse" id="JB34_7">7&#160;</span>“¿Canque itztoc seyoc tlacatl catli mohueyimati quen Job? San quinequi quiijtos catli amo tleno ipati. 
<span class="verse" id="JB34_8">8&#160;</span>Yaya nemi ica tlacame catli quichihuaj catli fiero. Quitemohuaj amo cuajcualme para ihuampoyohua. 
<span class="verse" id="JB34_9">9&#160;</span>Job quiijtojtoc para san tlapic para se masehuali quichihuas campica para quipaquilismacas Toteco. </div>
<div class='p'>
<span class="verse" id="JB34_10">10&#160;</span>“Huajca amojuanti catli antlalnamiquij, techtlacaquilica. Nochi anquimatij para Toteco Catli Quipiya Nochi Chicahualistli amo tlajtlacolchihua, niyon amo tlaixpano. 
<span class="verse" id="JB34_11">11&#160;</span>Yaya quintlaxtlahuía nochi masehualme quen quinamiqui ica catli amo cuali quichijtoque huan quen nopa ojtli catli ipan nemi. 
<span class="verse" id="JB34_12">12&#160;</span>Huan tijmatij melahuac para Toteco amo quema quichihua catli amo cuali. Nochipa Toteco Catli Quipiya Nochi Chicahualistli tetlajtolsencahuas quen quinamiqui. 
<span class="verse" id="JB34_13">13&#160;</span>Amo aqui quimacac Toteco tequiticayotl ica ni tlaltipactli pampa elqui ya catli quisencajqui ni tlaltipactli. 
<span class="verse" id="JB34_14">14&#160;</span>Huan sintla Toteco Dios quiquixtilisquía Itonaltzi ipan tlaltipactli, huan ayacmo techmacasquía iijiyo para ma titlaijiyotilanaca, 
<span class="verse" id="JB34_15">15&#160;</span>nochi masehualme miquisquíaj huan mocuepasquíaj tlaltejpoctli. </div>
<div class='p'>
<span class="verse" id="JB34_16">16&#160;</span>“Huajca techtlacaquili huan xijchihua campica para tijmachilis catli nimitzilhuis. 
<span class="verse" id="JB34_17">17&#160;</span>¿Huelis tlanahuatis Toteco sintla yaya amo quinequi quichihua catli xitlahuac? ¿Huelis ta tijtelchihuas nopa Tetlajtolsencajquetl Catli Quipiya Nochi Chicahualistli? 
<span class="verse" id="JB34_18">18&#160;</span>Yaya Toteco Dios catli quinilhuía nopa tlanahuatiani huan tlayacanani: ‘Fiero amonemilis huan amo anquichihuaj catli xitlahuac.’ 
<span class="verse" id="JB34_19">19&#160;</span>Yaya amo quinchicoicnelía masehualme. San se quinchihuilía catli huejhueyi, catli tlapijpiyani huan catli teicneltzitzi pampa yaya quinchijqui nochi masehualme. 
<span class="verse" id="JB34_20">20&#160;</span>Nochi masehualme san itztoque para se tlatoctzi huan nimantzi miquij. Tlajco yohual huihuipicaj huan tlatoc miquij. Nojquiya tlatoc miquij tlacame catli quipiyaj chicahualistli masque amo aqui quitlalijtoc imax. </div>
<div class='p'>
<span class="verse" id="JB34_21">21&#160;</span>“Toteco Dios ica miyac cuidado quitlachilía nochi catli masehualme quichihuaj ipan ni tlaltipactli. Yaya quinita nochi. 
<span class="verse" id="JB34_22">22&#160;</span>Amo onca se tzintlayohuilotl masque catli más yayahuic campa masehualme catli quichihuaj catli amo cuali hueli motlatise iixpa Toteco Dios. 
<span class="verse" id="JB34_23">23&#160;</span>Amo itequi se tlacatl para quiijtos quema yaya yas iixpa Toteco para yaya ma quitlajtolsencahuas. 
<span class="verse" id="JB34_24">24&#160;</span>Huan Toteco Dios amo aqui monequi quitlajtlanis caquihuili para quitzontlamiltis se tequichijquetl huan quitlalis seyoc ipan ilugar. 
<span class="verse" id="JB34_25">25&#160;</span>Yaya quitlachilía nochi catli quichihuaj huan ipan san se yohual quintepexihuía huan quintzontlamiltía. 
<span class="verse" id="JB34_26">26&#160;</span>Quemantic quintzontlamiltía fiero tlacame tonaya iniixpa nochi masehualme, 
<span class="verse" id="JB34_27">27&#160;</span>pampa quitlahuelcajtoque Toteco Dios huan ayacmo nejnemij ipan iojhui. 
<span class="verse" id="JB34_28">28&#160;</span>Huelis inijuanti quintlaijiyohuiltijtoque catli teicneltzitzi, pero catli teicneltzitzi quitzajtzilijque Toteco Dios, huan yaya quincajqui. Toteco quipactía quintlacaquilía catli tlaijiyohuíaj. 
<span class="verse" id="JB34_29">29&#160;</span>Pero sintla Toteco amo quinequi camanaltis, ¿ajqueya huelisquía quitelhuis ya? ¿Sintla yaya moixtlatis, ajqueya huelis quipantis? Yaya itztoc catli quitzacuilía se fiero tlacatl, 
<span class="verse" id="JB34_30">30&#160;</span>para ma amo tlanahuatis ipan se tlali huan ma amo hueli quitlali se tlaquetztli para imasehualhua. </div>
<div class='p'>
<span class="verse" id="JB34_31">31&#160;</span>“¿Para tlen se masehuali quen ta amo quiilhuía Toteco Dios: ‘Nitlajtlacolchijtoc, pero ayacmo nijchihuas?’ 
<span class="verse" id="JB34_32">32&#160;</span>O quiilhuis: ‘Technextili nopa tlaixpanoli catli nijchijtoc pampa amo nijmati. Sintla nitlajtlacolchijtoc, techilhui quenicatza huan ayacmo nijchihuas.’ </div>
<div class='p'>
<span class="verse" id="JB34_33">33&#160;</span>“¿Timoilhuía para monequi Toteco Dios ma mitztlaxtlahuis quen ta mitzpactía quema noja amo tijnequi timoyolcuepas tlen motlajtlacolhua? Ta huan amo na catli monequi tijtlapejpenis catli tijchihuas huan monequi timoyolcuepas. Huajca techilhui tlaque timoilhuía. 
<span class="verse" id="JB34_34">34&#160;</span>Tlacame catli tlalnamiquij huan masehualme catli miyac quimachilíaj nechilhuise, 
<span class="verse" id="JB34_35">35&#160;</span>para ta tiJob, amo tijmati catli tiquijtohua pampa amo titlamachilíaj. 
<span class="verse" id="JB34_36">36&#160;</span>Quinamiquiyaya tijselis se tlatzacuiltili catli hueyi pampa ticamanaltic tlen Toteco Dios quen quichihuasquía se fiero tlacatl. 
<span class="verse" id="JB34_37">37&#160;</span>Huajca ama amo san tijhuica tlajtlacoli ica catli tijchijqui achtihuiya, pero nojquiya timohueyimajtoc huan tijtlaijilhuijtoc Toteco Dios ica miyac tlamantli.”  </div>
<div class='psalmlabel' id='JB35_0'> 35</div>
<div class='s'>Eliú quiijto para amo hueli tijtlaijilhuise Toteco </div>
<div class='p'>
<span class="verse" id="JB35_1">1&#160;</span>Eliú quisenhuiquili camanalti huan quiilhui Job: </div>
<div class='p'>
<span class="verse" id="JB35_2">2&#160;</span>“¿Atlac timoilhuía xitlahuac quema tiquijtohua para tiitztoc cuali iixpa Toteco Dios? 
<span class="verse" id="JB35_3">3&#160;</span>Huan teipa tiquijtohua: ‘¿Para tlen ipati sintla nitlajtlacolchihua?’ </div>
<div class='p'>
<span class="verse" id="JB35_4">4&#160;</span>“Na nimitznanquilis ta huan nochi mohuampoyohua huan nimechilhuis para tlen ipati. 
<span class="verse" id="JB35_5">5&#160;</span>Xijtlachili ilhuicactli huan mixtli huan timomacas cuenta para tlahuel más huejcapa que ta. 
<span class="verse" id="JB35_6">6&#160;</span>Sintla titlajtlacolchihuas, ¿tlaque tijchihuilis Toteco? Masque titlajtlacolchihuasquía tlatoctzitzi, motlajtlacol amo quitlanahuisquía Toteco Dios. 
<span class="verse" id="JB35_7">7&#160;</span>Huan sintla timonejnemiltis xitlahuac, yaya amo tleno quitlani por ta. ¿Tlaque nemactli hueli tijmacas ta? 
<span class="verse" id="JB35_8">8&#160;</span>Motlajtlacolhua quintlanahui sequinoc masehualme quen ta, huan quema tijchihua catli cuali, elis senquistoc masehualme catli tiquinpalehuía. </div>
<div class='p'>
<span class="verse" id="JB35_9">9&#160;</span>“Teicneltzitzi tzajtzij quema tlaijiyohuíaj ininmaco masehualme catli quipiyaj más chicahualistli. Quitemohuaj se acajya ma quinmanahui. 
<span class="verse" id="JB35_10">10&#160;</span>Pero amo quitzajtzilíaj Toteco Dios huan quiijtohuaj: ‘¿Canque itztoc Toteco Dios catli techchijchijqui huan catli temaca paquilistli ipan tlaohuijcayotl? 
<span class="verse" id="JB35_11">11&#160;</span>¿Canque itztoc yaya catli techchihua achi más ma tijpiyaca tlalnamiquilistli que tlapiyalme huan totome?’ </div>
<div class='p'>
<span class="verse" id="JB35_12">12&#160;</span>“Huan quemantic masehualme quitzajtzilíaj Toteco Dios huan yaya amo quinnanquilía, pampa inijuanti tlahuel mohueyimatij o quichihuaj catli fiero. 
<span class="verse" id="JB35_13">13&#160;</span>Pero amo quinamiqui sintla tiquijtose para Toteco Catli Quipiya Nochi Chicahualistli amo quintlacaquilía huan amo quinchihuilía cuenta catli tlatoctzitzi quitzajtzilíaj. 
<span class="verse" id="JB35_14">14&#160;</span>Huan amo neli nojquiya sintla tiquijtose para Toteco Dios amo quiita nochi catli pano. Toteco quimati tlaque tijchijtoc huan mitzchihuilis catli xitlahuac sintla timochiyas ipan ya. 
<span class="verse" id="JB35_15">15&#160;</span>¿Ticualani ica ya san pampa amo mitznanquilía nimantzi huan amo quincualancaita nochi fiero tlacame? 
<span class="verse" id="JB35_16">16&#160;</span>Job, ticamanaltitoc quen se catli huihuitic. Ticamanaltitoc miyac pero amo tijmati catli tiquijtohua.”  </div>
<div class='psalmlabel' id='JB36_0'> 36</div>
<div class='p'>
<span class="verse" id="JB36_1">1&#160;</span>Eliú quisenhuiquili camanaltic huan quiijto: </div>
<div class='p'>
<span class="verse" id="JB36_2">2&#160;</span>“Xijpiya moyolo huan techcahuili ma nimitzcamanalhui seyoc tlatoctzi para nimitznextilis catli melahuac. Noja nijpiya se ome camanali para nijtenpalehuis Toteco Dios. 
<span class="verse" id="JB36_3">3&#160;</span>Nijtequihuis nochi notlalnamiquilis huan nimitzmacas se tlamachtili catli mitznextilis para Toteco Dios catli nechchijqui nelía quichihua catli xitlahuac. 
<span class="verse" id="JB36_4">4&#160;</span>Na nimitzilhuía nochi catli melahuac pampa nijpiya miyac tlalnamiquilistli catli tlahuel cuali. </div>
<div class='p'>
<span class="verse" id="JB36_5">5&#160;</span>“Nelía hueyi Toteco Dios, pero amo aqui quinhuejcamajcahua. Yaya quipiya nochi chicahualistli huan nochi tlamachilistli. 
<span class="verse" id="JB36_6">6&#160;</span>Yaya amo quincahuilía ma itztoca masehualme catli fiero, pero quinmaca teicneltzitzi catli xitlahuac. 
<span class="verse" id="JB36_7">7&#160;</span>Toteco Dios nochipa quinmocuitlahuía catli xitlahuaque iixpa. Yaya quinhueyitlalía huan quinsehuía ininhuaya tlanahuatiani para tlanahuatise para nochipa. 
<span class="verse" id="JB36_8">8&#160;</span>Huan sintla hualas ininpani tlaohuijcayotl huan tlaijiyohuilistli, 
<span class="verse" id="JB36_9">9&#160;</span>Toteco Dios quinnextilía nopa tlajtlacoli catli quichijque huan quenicatza mohueyimajtoque. 
<span class="verse" id="JB36_10">10&#160;</span>Quinpalehuía para ma quitlacaquilica icamanal para ma moxitlahuaca. Quinahuatía ma moyolcuepaca huan ma quicahuaca inintlajtlacolhua. </div>
<div class='p'>
<span class="verse" id="JB36_11">11&#160;</span>“Sintla inijuanti quitlacaquilise huan quitlepanitase catli quiijtohua, Toteco Dios quintiochihuas huan inijuanti quipiyase paquilistli ipan nochi ininnemilis huan nochi catli quichihuase quisas cuali. 
<span class="verse" id="JB36_12">12&#160;</span>Pero sintla inijuanti amo quichihuilise cuenta, miquise ica machete pampa amo quipixque tlalnamiquilistli. 
<span class="verse" id="JB36_13">13&#160;</span>Pampa fiero tlacame quicualancaitaj Toteco Dios. Amo mocuepaj ica ya, niyon amo quinotzaj ma quinpalehui quema yaya quintlatzacuiltía. 
<span class="verse" id="JB36_14">14&#160;</span>Fiero tlacame miquij quema noja telpocame pampa quichihuaj catli hueli ica sequinoc tlacame nopona campa quihueyichihuaj teteyome. 
<span class="verse" id="JB36_15">15&#160;</span>Por inintlaijiyohuilis Toteco quinmaquixtis masehualme. Quinchihua ma quitlacaquilica huan ma moyolcuepaca tlen inintlajtlacolhua. </div>
<div class='p'>
<span class="verse" id="JB36_16">16&#160;</span>“Toteco nojquiya quinequi mitzmanahuis huan mitziyocatlalis tlen nochi tlamantli catli mahuilili. Quinequi mitzhuicas ipan se hueyi tlamayamitl campa mitzhueyitlalisquía ipan mochaj ica nochi tlacualistli catli más cuali. 
<span class="verse" id="JB36_17">17&#160;</span>Pero ta tlahuel ticualantoc ica catli tlajtlacolchihuaj, huan tiquijtohua monequi Toteco quintlatzacuiltis. Huajca xijmati para quinamiqui Toteco Dios mitztlatzacuiltis nojquiya. 
<span class="verse" id="JB36_18">18&#160;</span>Pero xijpiya cuidado para amo aqui mitzyoltilanas ica tomi para tijchihuas catli fiero. Amo xijcahuili se tlaxtlahuili ma mitzchihuili titlajtlacolchihuas. 
<span class="verse" id="JB36_19">19&#160;</span>¿Timoilhuía para motomi huan mochicahualis mitzmanahuis para amo tijselis tlaijiyohuilistli tlen Toteco? </div>
<div class='p'>
<span class="verse" id="JB36_20">20&#160;</span>“Amo xijnequi ma eli yohuali quema tlacame quinhuahuatatza masehualme tlen ininchaj para quinchihuaj miyac tlamantli catli fiero. 
<span class="verse" id="JB36_21">21&#160;</span>Ximoiyocatlali tlen nochi tlamantli catli amo cuali. Toteco quititlanqui ni tlaijiyohuilistli ipan ta para mitzcuepase tlen se nemilis catli fiero. </div>
<div class='s'>Eliú quiijto Toteco quipiya nochi chicahualistli </div>
<div class='p'>
<span class="verse" id="JB36_22">22&#160;</span>“Toteco Dios quipiya nochi chicahualistli. Amo aqui seyoc tlamachtijquetl catli tlamachtía quen ya. 
<span class="verse" id="JB36_23">23&#160;</span>Amo aqui huelis quiilhuis Toteco Dios tlaque ojtli ma quitoquili. Amo aqui huelis quiilhuis para amo cuali catli quichihua. 
<span class="verse" id="JB36_24">24&#160;</span>Más cuali xijhueyichihua por nochi huejhueyi tlamantli catli yaya quichijtoc ica ichicahualis. Xijhueyichihua ica huicatl. 
<span class="verse" id="JB36_25">25&#160;</span>Nochi masehualme huelij quiitaj nopa huejhueyi tlamantli catli yaya quichijtoc, masque san quiitaj itequi Toteco tlen huejca. </div>
<div class='p'>
<span class="verse" id="JB36_26">26&#160;</span>“Toteco Dios nelía hueyi huan yeca tojuanti amo tiyajatij tijtlamiiximatij. Niyon amo aqui hueli quipohua quesqui xihuitl quipiya. 
<span class="verse" id="JB36_27">27&#160;</span>Toteco quichihua ma tlejco nopa apoctli huan teipa quichihua ma huetzi atl ipan tlaltipactli. 
<span class="verse" id="JB36_28">28&#160;</span>Tlen nopa mixtli, Toteco quichihua ma huetzi atl catli cuali para ma atlica nochi masehualme. 
<span class="verse" id="JB36_29">29&#160;</span>¿Hueli se masehuali quimachilis quenicatza momoyahua mixtli huan quenicatza hualtemos nopa tlatomonilotl? 
<span class="verse" id="JB36_30">30&#160;</span>Xiquita quenicatza Toteco quisemana tlapetlanilotl para quiyahualos campa itztoc. Xiquita quenicatza quintlahuilía hasta tlatzintla ipan hueyi atl. 
<span class="verse" id="JB36_31">31&#160;</span>Ica ihueyi chicahualis, quinahuatía ni tlaltipactli huan temaca inintlacualis hasta mocahua. 
<span class="verse" id="JB36_32">32&#160;</span>Ipan imax quipixtoc miyac tlapetlanilotl huan quinmajcahua campa yaya quinequi. 
<span class="verse" id="JB36_33">33&#160;</span>Quema tlatomoni, techyolmelahua para huala miyac atl catli huetzis chicahuac. Huan nopa chicahualistli technextilía icualancayo Toteco huan quinyolmelahua tlajtlacolchihuani para ma moyolcuepaca.  </div>
<div class='psalmlabel' id='JB37_0'> 37</div>
<div class='p'>
<span class="verse" id="JB37_1">1&#160;</span>“Huan quema nimoilhuía tlen ya ni, nechmajmatía huan quichihua ma huihuipica noyolo. 
<span class="verse" id="JB37_2">2&#160;</span>Xijtlacaquilica itoscac Toteco Dios catli eltoc quen tlatomonilotl. 
<span class="verse" id="JB37_3">3&#160;</span>Itoscac ajsi campa hueli ipan ilhuicactli, huan itlapetlanilo ajsi ica chicahualistli campa hueli ipan tlaltipactli. 
<span class="verse" id="JB37_4">4&#160;</span>Teipa huala nopa tlatomonilotl catli technextilía Toteco Dios ihueyitilis. Quema yaya camanalti, quichihua ica nochi ichicahualis. 
<span class="verse" id="JB37_5">5&#160;</span>Nelía yejyectzi tijcaquij itoscac quema tlatomoni. Yaya quichihua huejhueyi tlamantli catli tojuanti amo tijmachilíaj. </div>
<div class='p'>
<span class="verse" id="JB37_6">6&#160;</span>“Yaya quinahuatía nopa sitlal setl ma huetzi ipan tlaltipactli. Quiilhuía atl catli huetzi chicahuac para ma tlaquiyahuis cuali. 
<span class="verse" id="JB37_7">7&#160;</span>Nochi masehualme quicahuaj inintequi huan san mocahuaj ipan ininchaj para quiiximatise ihueyi chicahualis. 
<span class="verse" id="JB37_8">8&#160;</span>Tlapiyalme catli nemij ipan cuatitlamitl motlatíaj campa teme huan campa inintepasol. 
<span class="verse" id="JB37_9">9&#160;</span>Huala atl chicahuac tlen ilhuicac huan nopa ajacatl quihualica se tlasesecayotl catli chicahuac. 
<span class="verse" id="JB37_10">10&#160;</span>Iijiyo Toteco Dios quititlani setl. Quichihua miyac atl ipan hueyi atl ma mochihua setl. 
<span class="verse" id="JB37_11">11&#160;</span>Yaya quitemitía nochi mixtli ica atl huan tlen nopa mixtli quititlani nopa tlatlatzini tlapetlanilotl campa hueli. 
<span class="verse" id="JB37_12">12&#160;</span>Toteco Dios quimajcahua nopa fiero tlapetlanilotl ica imax. Huan quinhualtitlani ipan nochi ni tlaltipactli para ma quichihuaca catli yaya quinequi. 
<span class="verse" id="JB37_13">13&#160;</span>Quemantica Toteco Dios quititlani nopa miyac atl para ica quintlatzacuiltis masehualme, o huelis para ica quintiochihuas, o huelis san para quiatequilis itlaltipac. </div>
<div class='p'>
<span class="verse" id="JB37_14">14&#160;</span>“Job, xijtlacaquili ni. Xijchiya se tlatoctzi huan ximonejnehuili tlen nopa huejhueyi tiochicahual nextili catli Toteco Dios quichihua. 
<span class="verse" id="JB37_15">15&#160;</span>¿Tijmati quenicatza Toteco Dios quinahuatía nochi atl ma huetzi chicahuac huan quenicatza quichihua ma tlapetlani tlen mixtli? 
<span class="verse" id="JB37_16">16&#160;</span>¿Tijmati quenicatza ne mixtli eltoc san ajacatipa huan amo huetzi hasta tlalchi? Tojuanti tijsentlachilíaj ica nochi itlalnamiquilis. 
<span class="verse" id="JB37_17">17&#160;</span>¿Tijmati ta para tlen tipatzmiqui ica tlajcotona quema tlailpitza nopa ajacatl catli huala ica tlani? 
<span class="verse" id="JB37_18">18&#160;</span>¿Ta tijpalehui Toteco para quipatlahuas ilhuicactli quen se hueyi tescatl catli cahuani? </div>
<div class='p'>
<span class="verse" id="JB37_19">19&#160;</span>“Ta catli tiquijtohua tijmati nochi, technextili quenicatza timonechcahuise ica Toteco Dios, pampa tojuanti amo tijmatij. Eltoc quen tiitztoque ipan tzintlayohuilotl. 
<span class="verse" id="JB37_20">20&#160;</span>¿Atlac niquilhuis para na nijnequi nijcamanalhuis? Pero ¿ajqueya quinequisquía quicamanalhuis se quen ya catli huelis quitolos noja yoltoc? 
<span class="verse" id="JB37_21">21&#160;</span>Quema nopa ajacatl quiquixtía nopa mixtli, tojuanti niyon amo tihuelij tijtlachilitij tonati pampa tlahuel cahuantoc. 
<span class="verse" id="JB37_22">22&#160;</span>Toteco Dios huala tlen norte huan yahualtic quipixtoc itlatlanex catli tlahuel cahuani. Toteco huala ica nochi ihueyitilis catli tlahuel temajmatía. 
<span class="verse" id="JB37_23">23&#160;</span>Amo hueli tijmachilíaj iyajatil Toteco Catli Quipiya Nochi Chicahualistli, pero yaya nelía xitlahuac huan techtlasojtla, huan yeca amo techtzontlamiltía. 
<span class="verse" id="JB37_24">24&#160;</span>Yeca nochi masehualme campa hueli, quiimacasij. Yaya amo quipatiita niyon se catli moilhuía para quipiya miyac tlalnamiquilistli.”  </div>
<div class='psalmlabel' id='JB38_0'> 38</div>
<div class='s'>TOTECO quinextili Job para nelquentzi quimati </div>
<div class='p'>
<span class="verse" id="JB38_1">1&#160;</span>Huajca TOTECO quinojnotzqui Job tlen se ajcomalacatl huan quiilhui: </div>
<div class='p'>
<span class="verse" id="JB38_2">2&#160;</span>“¿Para tlen ta catli amo tleno tijmati tiquijtohua amo cuali catli na ica nochi notlalnamiquilis nijchihua? 
<span class="verse" id="JB38_3">3&#160;</span>Ximoquetza cuali huan ximocualtlali para technanquilis pampa na nijpiya sequin tlatzintoquili para ta. </div>
<div class='p'>
<span class="verse" id="JB38_4">4&#160;</span>“¿Canque tiitztoya ta quema nijtlaliyaya itzinpehualtil ni tlaltipactli? Sintla nelía titlalnamiqui, techilhui. 
<span class="verse" id="JB38_5">5&#160;</span>¿Tijmati quenicatza nijcualtlali ihuexca huan nijtamachijqui quesqui metros quipiyasquía? 
<span class="verse" id="JB38_6">6&#160;</span>¿Tijmati ipan tlaque motlatzquilijtoc nopa tlaquetzalme ipan itzinpehualtil? ¿Ajqueya quitlali nopa achtihui tetl catli más monequi huan catli yohui calesquina? 
<span class="verse" id="JB38_7">7&#160;</span>¿Canque tiitztoya quema nochi nopa sitlalime huicayayaj ica paquilistli ica ijnaloc huan notequihuajcahua [38:7 Ipan hebreo quiijtohua ‘itelpocahua Toteco’. Xijtlachili nojquiya Gn. 6:2; Job 1:6, 2:1 huan Dn. 3:25. Camanalti tlen ángeles o itequihuajcahua Toteco.] tzajtziyayaj ica paquilistli para nechhueyichihuaj? </div>
<div class='p'>
<span class="verse" id="JB38_8">8&#160;</span>“Naya catli nijtlalili inepa nopa hueyi atl quema topontiquisqui ica nochi ichicahualis tlen campa nijchijqui, 
<span class="verse" id="JB38_9">9&#160;</span>huan nijtlali mixtli huan tzintlayohuilotl iixco quen elisquía iyoyo. 
<span class="verse" id="JB38_10">10&#160;</span>¿Tijmati quenicatza nijtzajqui nopa hueyi atl quen se quitzacua se puerta para ayacmo quisa tlen itejteno? 
<span class="verse" id="JB38_11">11&#160;</span>Huan niquilhui hueyi atl: ‘Hasta nica huelis tiajsis pero amo huelis tipanos más. Nica tlamis campa hueli ajsis moa catli mohuijhuisojtihuala tlatoctzitzi.’ </div>
<div class='p'>
<span class="verse" id="JB38_12">12&#160;</span>“¿Atlac quemantic ta tijnahuatijtoc tonali ma tlanesis ica ijnaloc huan ma tlahui nopa tonati? 
<span class="verse" id="JB38_13">13&#160;</span>¿Atlac tijnahuatijtoc nopa tonali ma tlatlanexti hasta campa hueli campa itlamiya tlaltipactli para masehualme ayacmo ma quichihuaca más tlajtlacoli ica tlayohua? 
<span class="verse" id="JB38_14">14&#160;</span>¿Tijchijtoc ma tlahui cuali nopa chichiltic tlahuili catli monextía ica ijnaloc? ¿Ta tijchijtoc para iixco tlaltipactli ma nesis quen quipiya iyoyo catli chichiltic? 
<span class="verse" id="JB38_15">15&#160;</span>¿Tijpannextijtoc campa motlatíaj nopa tlajtlacolchihuani? ¿Tijtzacuilijtoc catli quitlanantoya iajcol para tecocos? </div>
<div class='p'>
<span class="verse" id="JB38_16">16&#160;</span>“¿Tiquitztoc canque meya nopa atl ipan hueyi atl? ¿Ticalactoc ipan nopa hueyi ostotl tlen hueyi atl huan tinejnentoc hasta tlatzintla? 
<span class="verse" id="JB38_17">17&#160;</span>¿Mitznextilijtoque campa eltoc nopa puerta tlen miquilistli huan mictla? 
<span class="verse" id="JB38_18">18&#160;</span>¿Tijmati quesqui ipatlajca ni tlaltipactli? Techilhui sintla tijmati nochi ya ni. </div>
<div class='p'>
<span class="verse" id="JB38_19">19&#160;</span>“¿Tijmati nopa ojtli catli ipan huala tlahuili? ¿Huelis techilhuis canque yohui nopa tzintlayohuilotl? 
<span class="verse" id="JB38_20">20&#160;</span>¿Huelis tijhuicas tlahuili hasta ichaj? ¿Tijmati nopa ojtli hasta campa pejqui? 
<span class="verse" id="JB38_21">21&#160;</span>Ta, quena, timoilhuía tijmati nochi ya ni pampa timoilhuía titlacatqui quema ayamo nijchijchihuayaya nochi ni tlamantli. Temachtli timoilhuía tijmati miyac pampa tijpiya tlahuel miyac xihuitl. Pero amo neli catli timoilhuía. </div>
<div class='p'>
<span class="verse" id="JB38_22">22&#160;</span>“¿Tiyajtoc campa nicajoctoc nopa sitlal setl? ¿Tiyajtoc campa nijchijchihua nopa tesihuitl huan nicajocui? 
<span class="verse" id="JB38_23">23&#160;</span>Nochi ya nopa nicajoctoc para nijtequihuis ipan tonali tlen tlaohuijcayotl huan ipan tlahuilancayotl. 
<span class="verse" id="JB38_24">24&#160;</span>¿Tijmati nopa ojtli catli yohui campa pehua itlahuil tonati? ¿Tijmati canque pejtoc nopa ajacatl catli huala ica campa hualquisa tonati huan yohui ipan nochi tlaltipactli? Na nijmati. </div>
<div class='p'>
<span class="verse" id="JB38_25">25&#160;</span>“¿Ta tijmati ajqueya quichijchijqui aojtli ipan tlamayamitl para ipan ma motlalo nopa atl catli huetzi huan ajqueya quinextili iojhui nopa tlapetlanilotl? 
<span class="verse" id="JB38_26">26&#160;</span>¿Tijmati ajqueya quichihua ma huetzi atl ipan huactoc tlali campa amo tleno eli? 
<span class="verse" id="JB38_27">27&#160;</span>¿Tijmati ajqueya quixolonía nopa tlali catli tlahuel amiqui huan quichihua ma ixhua xihuitl catli selic? Na, quena, nijchijqui. </div>
<div class='p'>
<span class="verse" id="JB38_28">28&#160;</span>“¿Quipiya itata nopa atl catli huetzi? ¿Canque huala nopa ajhuachtli? 
<span class="verse" id="JB38_29">29&#160;</span>¿Ajqueya inana nopa setl? ¿Canque huala nopa setl catli huetzi ica ijnaloc? Na nijtitlani. 
<span class="verse" id="JB38_30">30&#160;</span>Atl mocuepa setl campa mantoc atl huan ipan hueyame huan mochihua tetic quen tetl pampa na nijchihua ma pano. </div>
<div class='p'>
<span class="verse" id="JB38_31">31&#160;</span>“¿Huelis ta tiquintzacuilis nopa sitlalime Pléyades para ma ayacmo nejnemica? ¿O huelis tijtojtomas nopa sitlalime catli inintoca Orión para ayacmo ma mocahuaca tlatzquitoque? 
<span class="verse" id="JB38_32">32&#160;</span>¿Atlac ta tiquinilhuía nopa sitlalime catli sentic nemij quema ininhora para monextise ipan ilhuicac? ¿Ta catli tiquinyacana ipan iniojhui nopa sitlalime catli sentic yohuij catli inintoca Osa Mayor huan Osa Menor? 
<span class="verse" id="JB38_33">33&#160;</span>¿Tiquiniximati nopa tlanahuatilme catli quintoquilíaj nochi tlamantli ipan ilhuicactli huan ipan ni tlaltipactli? </div>
<div class='p'>
<span class="verse" id="JB38_34">34&#160;</span>“¿Huelis ta tijtzajtzilis chicahuac ne mixtli huan tijchihuas ma tlaquiyahuis? 
<span class="verse" id="JB38_35">35&#160;</span>¿Hueli tijnahuatis ma quisaca miyac tlapetlanilotl huan ma huetzitij campa ta tijnequi? Na nihueli. 
<span class="verse" id="JB38_36">36&#160;</span>Na nitemaca tlalnamiquilistli huan tlaiximatilistli. 
<span class="verse" id="JB38_37">37&#160;</span>¿Ajqueya quipiya miyac tlalnamiquilistli para quiijtos quesqui mixtli onca? ¿Ajqueya hueli quichihuas ma huetzi miyac atl quema tlahuactoc, 
<span class="verse" id="JB38_38">38&#160;</span>huan nochi tlali mocueptoc tlaltejpoctli huan tlaltojtolomitl? </div>
<div class='p'>
<span class="verse" id="JB38_39">39&#160;</span>“¿Tihueli tijtemos tlacualistli para se sihua león para quintlamacas iconehua, 
<span class="verse" id="JB38_40">40&#160;</span>catli mochixtoque ipan iniosto o ipan cuatitlamitl? Na nihueli. 
<span class="verse" id="JB38_41">41&#160;</span>Na nihueli niquintemolía inintlacualis nopa cacalome quema ininconehua nechtzajtzilíaj, niininTeco, huan nentinemij ipan inintepasol pampa mayanaj.  </div>
<div class='psalmlabel' id='JB39_0'> 39</div>
<div class='p'>
<span class="verse" id="JB39_1">1&#160;</span>“Job, ¿ta tijmati quema tlaconehuíaj nopa chivojme catli itztoque ipan cuatitlamitl? ¿Ta tiquitztoc quenicatza se sihua masatl quitlacatiltis icone? 
<span class="verse" id="JB39_2">2&#160;</span>¿Tijmati quesqui metztli monequi tlanemiltise nopa tenan chivojme, 
<span class="verse" id="JB39_3">3&#160;</span>hasta mohuitolose para quintlacatiltise ininconehua para tlamis inintlacuajcualol? 
<span class="verse" id="JB39_4">4&#160;</span>Nopa pilchivojtzitzi moscaltíaj nopona ipan cuatitlamitl huan teipa yohuij huejca para motlamacase ininseltzitzi huan ayacmo mocuepaj campa inintatahua. </div>
<div class='p'>
<span class="verse" id="JB39_5">5&#160;</span>“¿Ta tijmati ajqueya quinchijtoc nopa cuatitla burrojme para teimacasise huan nejnemise huejca ipan cuatitla? ¿Tijmati ajqueya quintojtomilijtoc para hueli yohuij campa quinequij? 
<span class="verse" id="JB39_6">6&#160;</span>Na nijmati. Na catli niquintlali cuatitla huan niquinmacac nopa tlamayamitl campa onca istatl para nopona ma itztoca. 
<span class="verse" id="JB39_7">7&#160;</span>Nopa burrojme amo quinequij quicaquise nopa tlahuejchihualistli ipan altepeme, niyon amo quinequij ma quintzajtzilica nopa burrojme huicani. 
<span class="verse" id="JB39_8">8&#160;</span>Inijuanti paquij motlalojtinemij ipan cuatitlamitl para quipantise inintlacualis. Nopona quicuajtinemij nochi tlamantli xihuitl catli selic. </div>
<div class='p'>
<span class="verse" id="JB39_9">9&#160;</span>“¿Atlac huelis tijmaxojtilis nopa hueyi búfalo catli nemi cuatitla? ¿Atlac quinequis mocahuas calijtic campa tlacuaj motlapiyalhua? 
<span class="verse" id="JB39_10">10&#160;</span>¿Huelis ta tijtlalis se cuahuitl iquechtla huan tijtequihuis nopa hueyi búfalo para tijpoxonis motlal? ¿Atlac quinequis tlapoxonis ica se tepostli ipan motlal ta? 
<span class="verse" id="JB39_11">11&#160;</span>¿Huelis timotemachis ipan nopa tlapiyali pampa hueyi huan quipiya miyac chicahualistli? ¿Huelis tijcajtehuas huan tijmati para quichihuas nopa tequitl catli tijnequi ma quichihua? 
<span class="verse" id="JB39_12">12&#160;</span>¿Huelis tijtitlanis para ma quimama motrigo huan quihualicas hasta mochaj? </div>
<div class='p'>
<span class="verse" id="JB39_13">13&#160;</span>“Nopa sihua tototl catli itoca avestruz, quihuihuipitza o quipatlahua ieltlapal, pero amo hueli patlani quen nopa cigüeña. 
<span class="verse" id="JB39_14">14&#160;</span>Nopa avestruz quincajtehua itecsis xalpani para ma mototonili. 
<span class="verse" id="JB39_15">15&#160;</span>Amo moilhuía para se acajya hueli moquetzas ininpani o se tlapiyali hueli quinpitzinis. 
<span class="verse" id="JB39_16">16&#160;</span>Yaya tlahuel mosisinía ica iconehua quen elisquía amo iaxcahua huan niyon amo quinchihuilía cuenta sintla miquij, 
<span class="verse" id="JB39_17">17&#160;</span>pampa na, niamoTeco, amo nijmacac tlalnamiquilistli huan tlamachilistli. 
<span class="verse" id="JB39_18">18&#160;</span>Pero quema nopa avestruz motlanana huan motlalohua, chicahuac yohui huan quintlani nochi cahuayojme huan nochi catli ininpan tlejcotoque. </div>
<div class='p'>
<span class="verse" id="JB39_19">19&#160;</span>“¿Elqui na catli niquinmacac ininchicahualis cahuayojme huan nijyecchijqui ininquechtla ica inintzoncal catli huehueyac? 
<span class="verse" id="JB39_20">20&#160;</span>¿Na tiquinmacac cahuayojme yajatili para huitonise quen chapolime? Se cahuayo quipactía tzajtzi chicahuac huan mohueyimati huan temajmatía. 
<span class="verse" id="JB39_21">21&#160;</span>Quitejtzona tlali ica iisti huan paqui pampa quipiya miyac chicahualistli. Huan ipan tlahuilancayotl se cahuayo, 
<span class="verse" id="JB39_22">22&#160;</span>amo majmahui huan amo cholojtehua. 
<span class="verse" id="JB39_23">23&#160;</span>Masque cuatlamintli quiajsi ipan ielchiqui o quiajsij ica cuachoso o machetes catli tlatequi, se cahuayo noja quichihua itequi. 
<span class="verse" id="JB39_24">24&#160;</span>Ica nochi iyolo quitejtzona tlali chicahuac ica iisti huan paqui quema quicaqui tlapitzali. Nimantzi quinequi yas ipan nopa tlahuilancayotl. 
<span class="verse" id="JB39_25">25&#160;</span>Quema se tlapitza, se cahuayo tlaijnecui hasta huejca para quimatis canque eltoc nopa tlahuilancayotl huan tlahuel paqui quema quicaqui tzajtzij catli mohuilanaj o quicaquis se tlayacanquetl tlen soldados catli temaca tlanahuatili. </div>
<div class='p'>
<span class="verse" id="JB39_26">26&#160;</span>“¿O huelis ta tijmacatoc tlalnamiquilistli nopa cuajtli para motlananas huan quipatlahuas ieltlapal ica tlani huan patlantehuas? 
<span class="verse" id="JB39_27">27&#160;</span>¿Huelis ica ta motlanahuatil motlanana nopa cuajtli catli más hueyi huan yohui campa tepexitl para quichihuas itepasol huejcapa? 
<span class="verse" id="JB39_28">28&#160;</span>Nopona nopa cuajtli mocahua para itztos ipan nopa tepexitl huan nopona quichihua itepasol. Cochi campa teme catli más huejcapa. 
<span class="verse" id="JB39_29">29&#160;</span>Huan tlen nopona quitlajtlachilía huejca hasta quiita se tlapiyali para quiitzquis. 
<span class="verse" id="JB39_30">30&#160;</span>O yohui campa huetztoc itlacayo se tlapiyali catli mictoc para quihualicas huan quintlamacas ipilconehua ica estli.”  </div>
<div class='psalmlabel' id='JB40_0'> 40</div>
<div class='p'>
<span class="verse" id="JB40_1">1&#160;</span>TOTECO nojquiya quiilhui Job: </div>
<div class='p'>
<span class="verse" id="JB40_2">2&#160;</span>“¿Noja tijnequi timonajnanquilis nohuaya na, nimoTeco Catli Nijpiya Nochi Chicahualistli? Ta catli techtlaijilhuiyaya ¿tijpiya camanali para technanquilis?” </div>
<div class='s'>Job quinanquili Toteco </div>
<div class='p'>
<span class="verse" id="JB40_3">3&#160;</span>Huajca Job quiilhui TOTECO: 
<span class="verse" id="JB40_4">4&#160;</span>“Na amo tleno nopati. Amo hueli nimitznanquilis. Más cuali nijtlalis nomax ipan nocamac huan ayacmo nimolinis. 
<span class="verse" id="JB40_5">5&#160;</span>Ya nicamanaltic miyac huan ayacmo nijpiya camanali para niquijtos.” </div>
<div class='s'>Toteco sempa quiixcoilhui Job </div>
<div class='p'>
<span class="verse" id="JB40_6">6&#160;</span>Huan TOTECO sempa quinojnotzqui Job tlen tlatlajco ipan nopa ajcomalacatl huan quiilhui: </div>
<div class='p'>
<span class="verse" id="JB40_7">7&#160;</span>“Ximoquetza quen se tlacatl huan ximocualtlali para technanquilis catli nimitztlatzintoquilis. 
<span class="verse" id="JB40_8">8&#160;</span>¿Atlac tiquijtohua para na amo nixitlahuac huan ta tixitlahuac? 
<span class="verse" id="JB40_9">9&#160;</span>¿Tijpiya chicahualistli quen na, nimoTeco Dios, nijpiya? ¿Ta tihueli tijchihua ma tlatomoni motoscac nelchicahuac quen na nihueli nijchihua? 
<span class="verse" id="JB40_10">10&#160;</span>Huajca sintla nelía tihueyi quen na, ximoquenti nopa tlatlanextli huan technextili mohueyitilis. Technextili motequiticayo huan nopa tlatlepanitacayotl catli quinamiqui tijselis. 
<span class="verse" id="JB40_11">11&#160;</span>Xijnexti mohueyi cualancayo. Xiquintlachili catli mohueyimatij huan xiquinechcapantlali. 
<span class="verse" id="JB40_12">12&#160;</span>Xiquinpinahualti nochi catli motlepanitaj san ica motlachiyalis. Ximoquejquetza ininpani nopa masehualme catli fiero ininnemilis. 
<span class="verse" id="JB40_13">13&#160;</span>Xiquintlalpacho nochi inijuanti ipan tlali huan xiquinmajcahua ipan nopa tzintlayohuilotl tlen miquilistli. 
<span class="verse" id="JB40_14">14&#160;</span>Sintla huelis tijchihuas nochi ya nopa, huajca na nojquiya nimitzitas para tihueyi pampa melahuac tihuelqui timomaquixti ica mochicahualis. </div>
<div class='p'>
<span class="verse" id="JB40_15">15&#160;</span>“Xiquita, nopa hueyi tlapiyali Behemot. Nojquiya nijchijchijqui ya san se quen nimitzchijqui ta. Quicua sacatl quen se huacax. 
<span class="verse" id="JB40_16">16&#160;</span>Xijtlachili quenicatza quipiya miyac chicahualistli ipan imetztomahuiya huan ipan nopa huejhueyi tlalo músculo ipan iijti. 
<span class="verse" id="JB40_17">17&#160;</span>Quipiya icuitlapil catli mohuijhuisohua quen se tiocuahuitl. Huan ipan iquescuayo quipiya itlalo cuali moijilpitoc itlalijcho san sejco. 
<span class="verse" id="JB40_18">18&#160;</span>Iomiyohua xitlahuaque huan tetique quen nopa tepostli bronce. Huan imetzhua tetique quen se barra tlen tepostli. 
<span class="verse" id="JB40_19">19&#160;</span>Nopa Behemot itztoc nopa tlayacanca temachtli tlen nochi tlapiyalme catli na, niamoTeco niquinchijchijtoc. San na catli nijchijqui huelis nijnechcahuis ica nocuitlapa huan yaya amo tleno nechchihuilis. 
<span class="verse" id="JB40_20">20&#160;</span>Nopa cuatitlamitl campa miyac cuatitlan tlapiyalme mahuiltijtinemij quimaca nopa xihuitl catli más cuali para nopa Behemot ma quicua. 
<span class="verse" id="JB40_21">21&#160;</span>Yaya moteca itla itzonacahuil nopa xihuime catli onca ipan atl huan motlatía ipan inincuayo catli más xolontoc. 
<span class="verse" id="JB40_22">22&#160;</span>Nopa lotos cuame catli onca atentli quimaca iniecahuil campa nopa álamo cuame catli moscaltíaj atentli. 
<span class="verse" id="JB40_23">23&#160;</span>Nopa Behemot amo momajmatía masque mosisinisquía nopa atl. Amo motequipachos sintla temis nopa hueyatl Jordán huan quiajsis ipan icamac. 
<span class="verse" id="JB40_24">24&#160;</span>Amo aqui huelis quiitzquis, o quimasiltis o quitlalilis anillos ipan iyacatzol para quihuicas ilpitoc.  </div>
<div class='psalmlabel' id='JB41_0'> 41</div>
<div class='p'>
<span class="verse" id="JB41_1">1&#160;</span>“¿O huelis ta nel tihueyi hasta tihuelis tiquitzquis nopa leviatán tlapiyali ica se teposchijcoli? ¿Huelis tiquilpis ica se lazo ipan icamac quen na nihueli? 
<span class="verse" id="JB41_2">2&#160;</span>¿Huelis tiquilpis ta ica se mecatl ipan iyacatzol o tijcoyonis ipan icamachal para tijpanoltis se teposchijcoli? 
<span class="verse" id="JB41_3">3&#160;</span>¿Atlac timoilhuía para yaya mitztlajtlanis miyac hueltas para xijcahua, o mitztlacahualtis ica camanali catli yejyectzitzi? 
<span class="verse" id="JB41_4">4&#160;</span>¿Timoilhuía para quichihuas se camanal sencahuali mohuaya para elis motequipanojca para nochipa? 
<span class="verse" id="JB41_5">5&#160;</span>¿Ta tihuelis tijmaxojtilis huan tijpixtos ipan mochaj quen elisquía se tototl huan tiquinmacas mosihuapilhua ma quiahuiltica? 
<span class="verse" id="JB41_6">6&#160;</span>¿Atlac nopa michtlajtlamani huelise quihuicase ipan tianquis para quinemacase inacayo? 
<span class="verse" id="JB41_7">7&#160;</span>¿Tihuelis tijcoyonis icuetlaxo ica miyac cuatlamintli o tijcoyonis itzonteco ica huejhueyi teposchijcolme? 
<span class="verse" id="JB41_8">8&#160;</span>Sintla tiquitzquisquía, yaya mitzhuilanasquía. Huan amo quema tiquelcahuasquía nopa tlahuilancayotl ihuaya. Ayacmo quema tijnequisquía tiquitzquisquía sempa. </div>
<div class='p'>
<span class="verse" id="JB41_9">9&#160;</span>“San tlapic para tijnequis tiquitzquis para tiquilpis pampa amo tihuelis. Itlachiyalis tlahuel mitzmajmatis. 
<span class="verse" id="JB41_10">10&#160;</span>Huajca amo aqui mosemaca quiixitis nopa leviatán tlapiyali, niyon quiitzquis. Huan sintla amo aqui motemaca itztos iixpa ya catli na nijchijtoc, ¿ajqueya huelis itztos noixpa na catli niamoTeco? 
<span class="verse" id="JB41_11">11&#160;</span>Na amo aqui nijtlahuiquilía. Nochi catli onca tlatzintla ilhuicactli na noaxca. </div>
<div class='p'>
<span class="verse" id="JB41_12">12&#160;</span>“Nojquiya nicamanaltis tlen nopa chicahualistli catli nopa leviatán quipiya ipan sesen imetz huan ipan nochi itlacayo huan quenicatza yejyectzi hueli ajquis. 
<span class="verse" id="JB41_13">13&#160;</span>Amo aqui hueli quicoyonilis icuetlaxo. Amo aqui motemaca moquetzas nechca icamac para quitlalilis se tepos camachali. 
<span class="verse" id="JB41_14">14&#160;</span>Amo aqui hueli quitlapolis icamac pampa quinpiya itlancoch catli tlahuel temajmati. 
<span class="verse" id="JB41_15">15&#160;</span>Nopa cacahuayotl catli moquetztoque ipan icuitlapa cuali tlatzquitoque huan mocahuaj tetic quen tetl. 
<span class="verse" id="JB41_16">16&#160;</span>Amo quicahuilía panos ajacatl huan niyon se tlamantli amo hueli quicoyonis. 
<span class="verse" id="JB41_17">17&#160;</span>Tlatzquitoque icacahuayo san sejco huan amo aqui huelis quiniyocatlalis. </div>
<div class='p'>
<span class="verse" id="JB41_18">18&#160;</span>“Quema nopa leviatán mijtzomía, quisa catli eltoc quen tlapetlanilotl. Huan iixteyolhua nesij chichiltic quen tlanestihuala. 
<span class="verse" id="JB41_19">19&#160;</span>Ipan icamac quisa miyac tlitl huan tlimoyotl. 
<span class="verse" id="JB41_20">20&#160;</span>Ipan iyacatzol quisa poctli quen quema quimolonía se tlacuali ipan se tlitl tlen acatl. 
<span class="verse" id="JB41_21">21&#160;</span>Ica iijiyo quilemenaltis tlicoli huan ipan icamac quisa tlilelemectli. </div>
<div class='p'>
<span class="verse" id="JB41_22">22&#160;</span>“Quipiya miyac chicahualistli ipan iquechtla. Huan campa hueli campa yohui, quinmajmatía nochi catli quipantía. 
<span class="verse" id="JB41_23">23&#160;</span>Campa mocuelpachojtoc icuetlaxo tlahuel motzquitoc. Neltetic huan amo mojmolinía icuetlaxo campa hueli ipan itlacayo. 
<span class="verse" id="JB41_24">24&#160;</span>Quipiya iyolixpa neltetic quen se tetl. Quena, tlahuel tetic quen se metlatl. 
<span class="verse" id="JB41_25">25&#160;</span>Quema nopa leviatán moquetza, quinmajmatía nochi catli itztoque iixpa hasta catli más yoltetique. Nochi cholohuaj pampa yaya tlahuel mosisinía. 
<span class="verse" id="JB41_26">26&#160;</span>Niyon se machete, cuatlamintli o teposcuachoso hueli quicocos. 
<span class="verse" id="JB41_27">27&#160;</span>Nopa leviatán quiita tepostli quen elisquía sacatl. Quichihuilía nopa tepostli bronce quen elisquía se cuahuitl catli palantoc. 
<span class="verse" id="JB41_28">28&#160;</span>Yaya amo cholohua quema quimajcahuilíaj cuatlamintli. Huan quema quimajcahuilíaj tetl ica tehuitlatztli, yaya quiita quen quimajcahuilisquíaj tlasoli. 
<span class="verse" id="JB41_29">29&#160;</span>Masque quimaquilíaj ica cuahuitl yaya amo quichihuilía cuenta huan san quinhuetzquilía quema quimajcahuilíaj se cuachoso tlen tepostli. 
<span class="verse" id="JB41_30">30&#160;</span>Tlatzintla iijti quipiya icacahuayo catli tetic huan catli tlatequi. Huan quema mohuahuatatza, tlahuel quipoxonía tlali. </div>
<div class='p'>
<span class="verse" id="JB41_31">31&#160;</span>“Nopa leviatán quimolonaltía nopa atl quema quiolinía. Eltoc quen quichihua ma mojmolini nopa atl hasta campa más tlatzintla. 
<span class="verse" id="JB41_32">32&#160;</span>Huan quema yohui aixco, quiposonaltijti nopa atl. Quema tijtlachilis nopa hueyi atl catli posoni, nesi chipahuac quen elisquía itzoncal se huehuentzi. 
<span class="verse" id="JB41_33">33&#160;</span>Ipan nochi tlaltipactli amo onca niyon se tlapiyali quen nopa leviatán catli amo tleno quiimacasi. 
<span class="verse" id="JB41_34">34&#160;</span>Tlen huejcapa, yaya quintlachilía nochi catli mohueyimatij. Yaya inintlanahuatijca nochi catli mohueyimatij.”  </div>
<div class='psalmlabel' id='JB42_0'> 42</div>
<div class='s'>Job moyolcuepqui iixpa TOTECO </div>
<div class='p'>
<span class="verse" id="JB42_1">1&#160;</span>Huan Job quiilhui TOTECO: </div>
<div class='p'>
<span class="verse" id="JB42_2">2&#160;</span>“Na nijmati para ta nochi tihueli tijchihua. Amo aqui huelis mitztzacuilis para amo tijchihuas niyon se tlamantli catli tijsencajtoc para tijchihuas. 
<span class="verse" id="JB42_3">3&#160;</span>Ta titlatzintocayaya ¿ajqueya nopa masehuali catli quiijtohuayaya amo cuali catli tijchihuayaya? Naya nieli nopa tlacatl. Nicamanaltiyaya tlen miyac huejhueyi tlamantli catli amo nijmatiyaya huan amo nijmachiliyaya. </div>
<div class='p'>
<span class="verse" id="JB42_4">4&#160;</span>“Ta techilhui ma nijtlacaquili, pampa tijnequiyaya ticamanaltis nohuaya. Tiquijtohuayaya ta techtlatzintoquilis huan nimitznanquilis sintla melahuac nijpixqui tlalnamiquilistli. </div>
<div class='p'>
<span class="verse" id="JB42_5">5&#160;</span>“Pero TOTECO nimitzilhuía. Na nijcactoya tlen ta, pero ama nimitzitztoc. 
<span class="verse" id="JB42_6">6&#160;</span>Huan yeca nimoijiya huan nimoyolcuepa moixpa. Nimotemilía tlaltejpoctli ipan notzonteco huan nimosehuía ipan cuanextli para nochi ma quimatica nimoyolcueptoc.” </div>
<div class='s'>TOTECO cualanqui ininhuaya nopa eyi ihuampoyohua Job </div>
<div class='p'>
<span class="verse" id="JB42_7">7&#160;</span>Teipa quema Toteco tlanqui camanalti ihuaya Job, quicamanalhui Elifaz catli ehua Temán, huan quiilhui: </div>
<div class='p'>“Na tlahuel nicualani ica ta huan ica nopa ome mohuampoyohua pampa amo ancamanaltique xitlahuac tlen na quen notequipanojca Job. 
<span class="verse" id="JB42_8">8&#160;</span>Huajca ama xiquincuica chicome becerros huan chicome oquich chivojme, huan xiyaca campa notequipanojca Job. Huan nopona xiquintencahuaca quen se tlacajcahualistli tlatlatili para anquiixtzacuase amotlajtlacolhua. Huan notequipanojca Job motlatlajtis por amojuanti huan na nijtlacaquilis. Quej nopa amo nimechtzontlamiltis quen quinamiqui nimechchihuilis por amotlajtlacolhua. Pampa amojuanti amo ancamanaltique xitlahuac tlen na quen notequipanojca Job.” </div>
<div class='p'>
<span class="verse" id="JB42_9">9&#160;</span>Huajca Elifaz catli ehua Temán, Bildad catli ehuayaya Súa huan Zofar catli ehuayaya Naamán, yajque huan quichihuatoj senquistoc quen Toteco quinnahuatijtoya. Huan TOTECO quitlacaquili Job quema motlatlajti por inijuanti. </div>
<div class='s'>TOTECO tlahuel miyac quitiochijqui Job </div>
<div class='p'>
<span class="verse" id="JB42_10">10&#160;</span>Teipa quema Job motlatlajti por ihuampoyohua, Toteco Dios quiquixtili itlaijiyohuilis huan quicuepili nochi iricojyo. Huan quimacac ome huelta imiyaca catli quipixtoya achtihuiya. </div>
<div class='p'>
<span class="verse" id="JB42_11">11&#160;</span>Huan hualajque campa ya nochi isihua icnihua, itlaca icnihua huan ihuampoyohua catli quiiximatque achtihuiya huan ilhuichijque ihuaya ipan ichaj. Huan quiyoltlalijque huan quiyolchicajque por nochi nopa tlaijiyohuilistli catli TOTECO quititlanilijtoya. Huan sesen tlen inijuanti quihualiquili Job se nemactli tlen tomi huan se anillo tlen oro. </div>
<div class='p'>
<span class="verse" id="JB42_12">12&#160;</span>Huan TOTECO quitiochijqui Job noja más que achtihuiya. Pampa ama quinpixqui 14 mil borregojme, chicuase mil camellos, mil pares huacaxme catli tlapoxoníaj huan mil sihua burrojme. </div>
<div class='p'>
<span class="verse" id="JB42_13">13&#160;</span>Nojquiya TOTECO quimacac seyoc chicome itelpocahua huan seyoc eyi iichpocahua. 
<span class="verse" id="JB42_14">14&#160;</span>Nopa achtihui ichpocatl itoca eliyaya Jemima, nopa ompa ichpocatl itoca eliyaya Cesia huan nopa expa ichpocatl itoca eliyaya Keren Hapuc. 
<span class="verse" id="JB42_15">15&#160;</span>Huan ipan nochi tlaltipactli amo oncayaya ichpocame catli tlahuel yejyectzitzi quen iichpocahua Job. Huan Job quinmacac iichpocahua inintlal huan ininparte ipan nochi catli quipixqui san se quen quinmacac itelpocahua. </div>
<div class='p'>
<span class="verse" id="JB42_16">16&#160;</span>Huan teipa Job noja itztoya 140 xihuitl. Huan quinitac iconehua, iixhuihua, iixhuihua ininconehua huan iixhuihua ininconehua ininconehua. 
<span class="verse" id="JB42_17">17&#160;</span>Teipa mijqui Job quema eliyaya nelhuehuentzi.</div><div class="footnote">
<hr />
</div>
</div></body></html>
