<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia HECHOS 1</title>
</head>
<body dir='ltr'>
<ul class='tnav'>
<li><a href='index.xhtml'>HECHOS</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt'>Catli Quichijque Itlayolmelajcahua Tohueyiteco Jesús  </div>
<div class='psalmlabel' id='AC1_0'> 1</div>
<div class='s'>Jesús quintencahuili para ajsis Itonal Toteco </div>
<div class='p'>

<span class="verse" id="AC1_1">1&#160;</span>Noicni Teófilo, achtihui nimitztlajcuilhui huan nimitzilhui nochi catli Jesús quichijtiyajqui huan nochi catli tlamachtijtiyajqui tlen quema quipehualti itequi, 
<span class="verse" id="AC1_2">2&#160;</span>hasta nopa tonal quema tlejcoc ilhuicac. Nimitzilhui quenicatza quintlapejpeni nopa tlacame para elise itlayolmelajcahua huan quenicatza quinnahuati ica ichicahualis Itonal Toteco tlaque tequitl monequi ma quichihuaca. 
<span class="verse" id="AC1_3">3&#160;</span>Jesús nelía tlaijiyohui huan mijqui, pero teipa monexti iniixpa itlayolmelajcahua miyac hueltas para cuarenta tonali para quinnextilis para itztoc. Huan masque quitlalilijque miyac tlayejyecoli para quiitase sintla nelía itztoc, yaya cualquisqui ipan nopa tlayejyecoli huan yeca quimatque temachtli para moyolcuitoya. Huan ipan nopa cuarenta tonali Jesús quinilhuiyaya quenicatza elis quema Toteco tlanahuatis. </div>
<div class='p'>
<span class="verse" id="AC1_4">4&#160;</span>Huan quema Jesús noja itztoya ininhuaya itlayolmelajcahua, quinnahuati ma mocahuaca ipan altepetl Jerusalén hasta hualas Itonal Toteco. Quinilhui: </div>
<div class='p'>―Ximochiyaca nica hasta hualas Itonal Toteco catli Notata anmechtencahuili anmechtitlanilis. Xiquelnamiquica na nojquiya nimechilhuijtoc tlen ya. 
<span class="verse" id="AC1_5">5&#160;</span>Juan nelía tecuaalti ica atl, pero ica se ome tonali Toteco anmechmacas Itonal para ma mocahuas ipan amoyolo. </div>
<div class='s'>Jesús tlejcoc ilhuicac </div>
<div class='p'>
<span class="verse" id="AC1_6">6&#160;</span>Huan quema itlayolmelajcahua noja itztoyaj ihuaya Jesús, quitlatzintoquilijque: </div>
<div class='p'>―Tohueyiteco, ¿ipan ni tonali techmajcahualtis tiisraelitame tlen altepetl Roma catli ama technahuatía? ¿Sempa tijchihuas para tijpiyase toisraelita tlanahuatijca para technahuatis ipan nochi ni totlal quen tijpixque huejcajya? </div>
<div class='p'>
<span class="verse" id="AC1_7">7&#160;</span>Huan Jesús quinnanquili: </div>
<div class='p'>―NoTata catli quipiya nochi tlanahuatili quitlalijtoc tlaque tonal panos nochi ni tlamantli, huan amo monequi anquimatise tlaque hora, niyon tlaque tonal quichihuas. 
<span class="verse" id="AC1_8">8&#160;</span>Pero quema ajsis Itonal Toteco ipan amoyolo, anquipiyase chicahualistli, huan anyase anteilhuitij tlen na ipan ni altepetl Jerusalén, huan ipan estados Judea huan Samaria. Huan teipa anteilhuitij tlen na hasta campa más huejhuejca pilaltepetzitzi ipan ni tlaltipactli. </div>
<div class='p'>
<span class="verse" id="AC1_9">9&#160;</span>Huan Jesús tlanqui quincamanalhuía, huan teipa tlejcoc ilhuicac. Huan itlayolmelajcahua san quitlachilijtoyaj huan hualajqui se mixtli catli quitlamitzacuaco, huan ayacmo quiitaque. 
<span class="verse" id="AC1_10">10&#160;</span>Huan itlayolmelajcahua noja tlachixtoyaj ilhuicac campa tlejcotoya huan nimantzi monextijque ome itequihuajcahua Toteco catli quipixtoyaj ininyoyo nelchipahuac. 
<span class="verse" id="AC1_11">11&#160;</span>Huan quinilhuijque: </div>
<div class='p'>―Xijtlacaquilica anGalilea ehuani, ¿para tlen anmoquetztoque nica antlachixtoque ilhuicac? Yaya ni Jesús catli ama tlejcoc ilhuicac teipa hualasoc san se quen anquiitztoque yajqui. </div>
<div class='s'>Quitlapejpenijque Matías para quichihuas itequi Judas </div>
<div class='p'>
<span class="verse" id="AC1_12">12&#160;</span>Huajca nopa tlayolmelahuani quisque campa nopa tepetl catli itoca Olivos, huan mocuepque altepetl Jerusalén. Jerusalén mocahua quen se kilómetro ihuejcaca tlen tepetl Olivos, huan eliyaya quen ihuejcaca itlanahuatilhua Moisés quincahuilíaj israelitame ma nejnemica ipan se tonal para mosiyajquetzase. 
<span class="verse" id="AC1_13">13&#160;</span>Huan itlayolmelajcahua ajsitoj ipan Jerusalén, huan tlejcoque ipan se moicpahuijtoc cali campa mocahuayayaj. Itztoyaj nepa Pedro, Jacobo, Juan, Andrés, Felipe, Tomás, Bartolomé, Mateo huan Jacobo icone Alfeo. Nojquiya itztoya Simón catli moiyocanequiyaya ica partido cananista, huan itztoya Judas, iicni Jacobo. 
<span class="verse" id="AC1_14">14&#160;</span>Huan nojquiya itztoyaj sihuame huan María, inana Jesús, huan iteipan icnihua Jesús. Huan nochi inijuanti tlatoctzitzi motlatlajtiyayaj san sejco ica san se ininyolo. </div>
<div class='p'>
<span class="verse" id="AC1_15">15&#160;</span>Huan se tonal quema mosentilijtoyaj quen ciento veinte tlaneltocani, Pedro moquetzqui tlajco tlen inijuanti huan quiijto: 
<span class="verse" id="AC1_16">16&#160;</span>“Noicnihua, monejqui mochihuas nochi catli tiquitztoque ica Judas para ma quitlamiltis catli ijcuilijtoc ipan Icamanal Toteco huejcajya para panos. Pampa Itonal Toteco huejcajya quiilhui tohuejcapan tata David ma quiijcuilo nochi catli Judas quichihuasquía, yaya catli quinyacanqui nopa tlacame catli quiitzquijque Jesús para ma quimictica. 
<span class="verse" id="AC1_17">17&#160;</span>Judas itztoya se tlen tojuanti catli tiimomachtijcahua Jesús huan tequitqui tohuaya. 
<span class="verse" id="AC1_18">18&#160;</span>Ica nopa tomi catli tlacame quitlaxtlahuijque Judas para quitemactilis Jesús, yaya quicojqui se tlali huan huetzqui nepa ica itzonteco, huan tzayanqui iijti huan quisqui nochi icuetlaxcol. 
<span class="verse" id="AC1_19">19&#160;</span>Huan quema nochi Jerusalén ehuani quicajque catli panoc, quitocaxtlalijque nopa tlali ‘Acéldama’ ica inincamanal catli quinequi quiijtos, ‘Tlali tlen Estli.’ 
<span class="verse" id="AC1_20">20&#160;</span>Quej nopa panoc pampa ya ijcuilijtoc ipan nopa amatl Salmos ipan Icamanal Toteco campa quiijtohua: </div>
<div class='q'>‘Ichaj nopa tlacatl ma mocuepa tlatzitzicatoc huan ma ayacmo aqui itzto nopona’. </div>
<div class='m'>Nojquiya quiijtohua: </div>
<div class='q'>‘Ma quiselis seyoc tlacatl itequi.’ </div>
<div class='p'>
<span class="verse" id="AC1_21">21&#160;</span>“Huajca ma tijtlapejpenica seyoc tlacatl para quihuicas itequi. Ma elis se catli nejnentoc tohuaya nochi tonali quema Tohueyiteco Jesús itztoya tohuaya. 
<span class="verse" id="AC1_22">22&#160;</span>Ma tijtlapejpenica se tlacatl catli itztoya tohuaya tlen quema Juan quicuaalti Jesús hasta teipa quema Jesús tlejcoc ilhuicac. Huan catli tijtlapejpenise tequitis tohuaya para teilhuis para nelía moyolcuitoc Jesús.” </div>
<div class='p'>
<span class="verse" id="AC1_23">23&#160;</span>Huan quintlalijque ome tlacame. Se tlacatl quipixqui eyi itoca. Itoca José, Barsabás, huan Justo. Nojquiya quitlalijque seyoc tlacatl catli itoca Matías. 
<span class="verse" id="AC1_24">24&#160;</span>Huan motlatlajtijque huan quiijtojque: “Tohueyiteco, cuali tiquiniximati ininyolo nochi masehualme. Technextili catlique ni ome tlacame tijtlapejpenijtoc ta, 
<span class="verse" id="AC1_25">25&#160;</span>para quichihuas ni tequitl quen motlayolmelajca ipatlaca Judas catli huetzqui ipan tlajtlacoli huan catli ya yajqui campa quinamiqui yas.” </div>
<div class='p'>
<span class="verse" id="AC1_26">26&#160;</span>Huajca mahuiltijque ica piltetzitzi catli yejyectzitzi para quimatise ajqueya Toteco quinequiyaya ma quichihua nopa tequitl. Huan quinexti para Toteco quinejqui Matías. Huajca Matías pejqui tequiti ininhuaya nopa sequinoc majtlactli huan se tlayolmelahuani.  </div>
<div class='psalmlabel' id='AC2_0'> 2</div>
<div class='s'>Ajsico Itonal Toteco </div>
<div class='p'>
<span class="verse" id="AC2_1">1&#160;</span>Huan teipa ajsic nopa tonal para nopa israelita ilhuitl catli itoca Pentecostés. Huan nochi tlaneltocani mosentilijtoyaj san sejco. 
<span class="verse" id="AC2_2">2&#160;</span>Huan nimantzi nochi quicajque catli elqui quen se tlatomonilotl catli hualajqui tlen ilhuicac. Elqui quen se ajacatl catli tlapitzqui tlahuel chicahuac. Huan chicahuac caquistic calijtic campa mosehuijtoyaj. 
<span class="verse" id="AC2_3">3&#160;</span>Huan monexti catli elqui quen miyac piltlitzitzi catli moxejxelo huan quinajsic inintzonatipa sesen inijuanti. 
<span class="verse" id="AC2_4">4&#160;</span>Huan Itonal Toteco calajqui ipan ininyolo nochi nopa tlaneltocani huan quintemiti. Huan pejque camanaltij ica sequinoc tlamantli camanali catli amo momachtijtoyaj pampa Itonal Toteco quinmacayaya ichicahualis ma camanaltica. </div>
<div class='p'>
<span class="verse" id="AC2_5">5&#160;</span>Ipan nopa tonali paxalohuayayaj ipan altepetl Jerusalén miyac israelitame catli quitlepanitaque Toteco. Huan hualajtoyaj tlen nochi tlalme ipan tlaltipactli. 
<span class="verse" id="AC2_6">6&#160;</span>Huan quema nochi inijuanti quicajque nopa tlahuejchihuali quen tlatomonilotl, nimantzi mosentilicoj campa itztoyaj nopa tlaneltocani. Huan amo quimatiyayaj tlaque panoc, pampa quicajque sesen nopa tlaneltocani camanaltiyayaj sesen inincamanal tlen sesen inintlal campa nopa paxalohuani hualajtoyaj. 
<span class="verse" id="AC2_7">7&#160;</span>Huan nopa masehualme san quinsentlachilijque huan moilhuijque se ica seyoc: </div>
<div class='p'>―Xiquitaca, nochi ni masehualme catli camanaltij ehuaj estado Galilea. 
<span class="verse" id="AC2_8">8&#160;</span>¿Quenicatza hueli tiquincaquij camanaltij ica sesen tocamanal tlen sesen totlal campa tiejque? 
<span class="verse" id="AC2_9">9&#160;</span>Tojuanti tihualajtoque campa hueli tlalme. Itztoque nica masehualme catli hualahuij: Partia, Media, Elam, Mesopotamia, Judea, Capadocia, Ponto, Asia, 
<span class="verse" id="AC2_10">10&#160;</span>Frigia, Panfilia, Egipto, huan altepeme tlen tlali Libia nechca altepetl Cirene. Nojquiya itztoque nica paxalohuani catli hualajque nopa hueyi altepetl Roma. Sequin ni masehualme catli ajsicoj nica itztoque israelitame, huan sequinoc san quiselijtoque nopa israelita tioyocamanali. 
<span class="verse" id="AC2_11">11&#160;</span>Nojquiya itztoque tohuaya masehualme catli hualahuij tlali Creta huan Arabia. Huan nochi tijcaquij ni masehualme catli camanaltij sesen tocamanal. Techilhuíaj miyac huejhueyi tlamantli catli Toteco quichijtoc. ¿Quenicatza huelis quimatij tocamanal? </div>
<div class='p'>
<span class="verse" id="AC2_12">12&#160;</span>Huan nochi san quinsentlachiliyayaj huan amo quimatiyayaj tlaque quiijtose. Motlatzintoquiliyayaj: </div>
<div class='p'>―¿Tlaque quinequi quiijtos nochi ya ni catli ama pano? </div>
<div class='p'>
<span class="verse" id="AC2_13">13&#160;</span>Pero sequinoc masehualme nepa quinhuihuiitayayaj nopa tlaneltocani huan quiijtohuayayaj para quiijitoyaj miyac xocomecatl iayo catli xococ, huan yeca ihuintitoque. </div>
<div class='s'>Pedro pejqui quincamanalhuía nopa masehualme </div>
<div class='p'>
<span class="verse" id="AC2_14">14&#160;</span>Huajca Pedro moquetzqui ininhuaya nopa sequinoc majtlactli huan se tlayolmelahuani, huan camanaltic chicahuac huan quinilhui nopa masehualme: “Noisraelita icnihua huan nochi amojuanti catli anpaxalohuaj ipan ni altepetl Jerusalén, techtlacaquilica huan xijneltocaca catli nimechilhuis. 
<span class="verse" id="AC2_15">15&#160;</span>Ni masehualme catli nohuaya itztoque amo ihuintitoque quen anmoilhuíaj, pampa san las nueve ica ijnaloc. 
<span class="verse" id="AC2_16">16&#160;</span>Pero mochijtoc ama catli nopa tlajtol pannextijquetl Joel huejcajya quiijcuilo para teipa panos. Yaya quiijto: </div>
<div class='q'>
<span class="verse" id="AC2_17">17&#160;</span>‘Ipan itlamiya tonali, Toteco quiijtohua, </div>
<div class='q'>Nijtitlanis Notonal ipan nochi masehualme. </div>
<div class='q'>Niquinmacas amotelpocahua huan amoichpocahua nocamanal para teilhuise catli panos teipa. </div>
<div class='q'>Huan nijchihuas para amotelpocahua ma quiitaca tlanextili quen temictli catli na niquinnextilis, </div>
<div class='q'>huan nopa huehue tlacame campa amojuanti, niquinnextilis tlamantli ipan temictli. </div>
<div class='q'>
<span class="verse" id="AC2_18">18&#160;</span>Huan ipan nopa tonali nijtlalis noTonal para itztos ipan notequipanojcahua, tlacame huan sihuame, </div>
<div class='q'>huan inijuanti tlayolmelahuase nopa camanali catli niquinmacas. </div>
<div class='q'>
<span class="verse" id="AC2_19">19&#160;</span>Huan nijchihuas huejhueyi tlamantli ipan ilhuicactli. </div>
<div class='q'>Huan ipan tlaltipactli nijchihuas tlanextilijcayotl. </div>
<div class='q'>Oncas estli, tlitl, huan poctli. </div>
<div class='q'>
<span class="verse" id="AC2_20">20&#160;</span>Tonati tzintlayohuiyas huan metztli mocuepas chichiltic quen estli. </div>
<div class='q'>Nochi ni mochihuas, huan teipa ajsis nopa tonal catli itoca “itonal Toteco” quema sempa hualas Tohueyiteco ipan tlaltipactli. </div>
<div class='q'>Nelía hueyi huan nelía temajmati elis nopa tonal. </div>
<div class='q'>
<span class="verse" id="AC2_21">21&#160;</span>Huan nochi masehualme catli quinotzase Tohueyiteco para ma quinmaquixtis, </div>
<div class='q'>yaya, quena, quinmaquixtis.’ </div>
<div class='m'>Quej nopa quiijcuilo nopa tlajtol pannextijquetl Joel.” </div>
<div class='p'>
<span class="verse" id="AC2_22">22&#160;</span>Huan Pedro quinilhui: “Noisraelita icnihua, xijtlacaquilica catli nimechilhuía. Toteco Dios quinexti amoixpa nochi amojuanti para yaya itztoya ihuaya Jesús, nopa Nazaret ejquetl, huan para quipacti catli quichijqui. Ica Jesús, Toteco quichijqui miyac huejhueyi tlamantli para masehualme ma quisentlachilica huan quichijqui miyac tlanextilijcayotl huan miyac tiochicahual nextili, quen ya anquimatij. 
<span class="verse" id="AC2_23">23&#160;</span>Huan amojuanti anquichijque sesen tlamantli catli Toteco Dios ya quitlalijtoya huan ya quimatqui para anquichihuasquíaj. Anquiitzquijque Jesús huan anquitemactilijque ica amo cuajcualme para ma quimictica, huan inijuanti quicuamapeloltijque. 
<span class="verse" id="AC2_24">24&#160;</span>Pero Toteco Dios quiyolcuic. Quena, quitlamilti nopa tlaijiyohuilistli tlen miquilistli pampa miquilistli amo quipixqui chicahualistli para quipixtos Jesús. 
<span class="verse" id="AC2_25">25&#160;</span>Nopa hueyi tlanahuatijquetl David huejcajya quiijcuilo tlen Jesús quema quiijto: </div>
<div class='q'>‘Toteco, mojmostla nimitzita noixteno. </div>
<div class='q'>Ta tiitztoc nohuaya campa nonejmac para amo aqui huelis nechmajmatis. </div>
<div class='q'>
<span class="verse" id="AC2_26">26&#160;</span>Huajca nelía niyolpaqui huan chicahuac nimitzpaquilismacas ica nocamac. </div>
<div class='q'>Huan quema nimiquis, ica paquilistli notlacayo mitzchiyas. </div>
<div class='q'>
<span class="verse" id="AC2_27">27&#160;</span>Pampa amo nechtlahuelcahuas campa mijcatzitzi, </div>
<div class='q'>niyon amo tijcahuas ma palani itlacayo yaya catli moaxca catli tlatzejtzeloltic. </div>
<div class='q'>
<span class="verse" id="AC2_28">28&#160;</span>Technextilijtoc nopa ojtli catli quipiya nemilistli catli yancuic, </div>
<div class='q'>huan tlahuel miyac paquilistli techmacas quema niajsiti moixpa.’ </div>
<div class='m'>Quej nopa ijcuilijtoc ipan icamanal Toteco.” </div>
<div class='p'>
<span class="verse" id="AC2_29">29&#160;</span>Huan Pedro quinilhui: “Noicnihua, nimechilhuía catli xitlahuac. Tohuejcapan tata David mijqui huan quitlalijque ipan tecacahuatl huan nopa tecacahuatl noja eltoc nica nechca hasta ama. Huajca David amo camanaltiyaya tlen ya iseltzi. 
<span class="verse" id="AC2_30">30&#160;</span>Pero David nelía eliyaya se tlajtol pannextijquetl catli camanaltic tlen catli panos teipa. Huan David quimatiyaya para Toteco tlatestigojquetzqui huan quicajqui icamanal para se iteipa ixhui elisquía Cristo ica itlacayo quen se masehuali. Huan nopa Cristo quipiyas tlanahuatili ica israelitame huan mosehuis para tlanahuatis campa David mosehuiyaya huejcajya. 
<span class="verse" id="AC2_31">31&#160;</span>Huajca David huejcajya quiitayaya para nochi ni panosquía teipa huan yeca quiijcuilo quen Toteco Dios quiyolcuisquía Cristo. Quiijto Toteco amo quitlahuelcahuasquía ialma Cristo campa mijcatzitzi, niyon quicahuilisquía para palanis itlacayo. 
<span class="verse" id="AC2_32">32&#160;</span>Huajca Toteco Dios quiyolcuic Jesús, huan nochi tojuanti tiquitaque quema ya moyolcuitoya huan huelis timechilhuise catli melahuac panoc. 
<span class="verse" id="AC2_33">33&#160;</span>Huan Jesús ama mosehuijtoc nepa ipan ilhuicac ipan inejmac Toteco campa quipiya nopa tlanahuatili catli más hueyi. Huan quen ya quitencahuilijtoya, Itata quimacac Jesús Itonal para Jesús ma techmaca tojuanti. Huan Itonal Toteco quichijtoc nochi ni tlamantli catli anquiitaj huan anquicaquij ama. 
<span class="verse" id="AC2_34">34&#160;</span>Pampa amo David catli tlejcoc ilhuicac, pero elqui David catli quiijto: </div>
<div class='q'>‘Toteco Dios quiilhui noTeco Cristo: </div>
<div class='q'>Ximosehui nica ica nonejmac, </div>
<div class='q'>
<span class="verse" id="AC2_35">35&#160;</span>hasta quema niquintlanis nochi mocualancaitacahua, </div>
<div class='q'>huan nimitzmactilis para ipan ma mosiyajquetzas moicxihua.’ </div>
<div class='p'>
<span class="verse" id="AC2_36">36&#160;</span>“Huajca xijmatica inin, nochi anisraelitame, Toteco quitequimacac ni Jesús catli anquicuamapeloltijque para yaya elis Tohueyiteco huan yaya elis nopa Cristo catli Toteco quiijto techtitlanilisquía.” </div>
<div class='p'>
<span class="verse" id="AC2_37">37&#160;</span>Quema nopa masehualme quicajque nopa camanali, moyoltequipachojque ica catli quichijtoyaj, huan quitlatzintoquilijque Pedro huan nopa sequinoc tlayolmelahuani: </div>
<div class='p'>―Tlacame, ama ¿tlaque monequi tijchihuase? </div>
<div class='p'>
<span class="verse" id="AC2_38">38&#160;</span>Huan Pedro quinnanquili: </div>
<div class='p'>―Ximoyolcuepaca huan xijcahuaca tlajtlacoli huan ximocuaaltica sesen amojuanti ipan itoca [2:38 Ica itequiticayo.] Jesucristo, pampa Toteco anmechtlajtlacolquixtis huan quen se nemactli anmechmacas Itonal catli tlatzejtzeloltic. 
<span class="verse" id="AC2_39">39&#160;</span>Toteco quitencajtoc anmechmacas Itonal huan nojquiya quinmacas amoconehua, huan hasta quinmacas masehualme catli amo israelitame huan huejca ehuaj. Quinmacas nochi masehualme catli yaya quinnotztoc ma elica iaxcahua. </div>
<div class='p'>
<span class="verse" id="AC2_40">40&#160;</span>Huan ica miyac más camanali Pedro quinilhui nopa masehualme tlen Jesús huan quinyolchicajqui ma quiselica, quinilhui: </div>
<div class='p'>―Ximomaquixtica tlen nopa tlatzacuiltilistli catli quinajsis ni amo cuajcualme catli ama itztoque. </div>
<div class='p'>
<span class="verse" id="AC2_41">41&#160;</span>Huajca miyac tlen nopa masehualme quineltocaque catli Pedro quinilhui, huan yajque mocuaaltitoj. Huan ipan nopa tonal nechca eyi mil más masehualme quineltocaque Jesús. 
<span class="verse" id="AC2_42">42&#160;</span>Huan mojmostla nochi nopa tlaneltocani quitlacaquiliyayaj nochi catli nopa tlayolmelahuani quinmachtiyayaj huan nochi moilhuiyayaj san se tlamantli. Huan san sejco nopa tlaneltocani motlatlajtiyayaj huan quitlajcotlapanayayaj nopa pantzi para quielnamiquise quen Jesús mijqui por tojuanti. </div>
<div class='s'>Quen monejnemiltiyayaj nopa achtihui tlaneltocani </div>
<div class='p'>
<span class="verse" id="AC2_43">43&#160;</span>Huan nochi nopa tlaneltocani quisentlachiliyayaj catli Toteco quichihuayaya. Huan nopa tlayolmelahuani quichihuayayaj miyac tlanextilijcayotl huan huejhueyi tlamantli. 
<span class="verse" id="AC2_44">44&#160;</span>Huan nochi masehualme catli quineltocatoyaj Jesús itztoyaj sentic. Huan momajmacayayaj nochi tlamantli catli quipixtoyaj sesen inijuanti ica sequinoc. 
<span class="verse" id="AC2_45">45&#160;</span>Huan pejque quinemacaj inintlal huan tlamantli catli iniaxca huan quinmajmacaque nopa tomi sequinoc quen quinmonequilijtoyaj. 
<span class="verse" id="AC2_46">46&#160;</span>Mojmostla nopa tlaneltocani mosentiliyayaj ipan hueyi israelita tiopamitl ica san se ininyolo. Huan ipan calme quitlajcotlapanayayaj pantzi, huan tlacuayayaj ica iniicnihua ipan Cristo ica miyac paquilistli huan ica san se ininyolo. 
<span class="verse" id="AC2_47">47&#160;</span>Mojmostla quipaquilismacayayaj Toteco, huan nochi sequinoc masehualme quintlepanitayayaj. Huan mojmostla Tohueyiteco quinmaquixtiyaya sequinoc masehualme catli quintlapejpenijtoya. Huan quej nopa momiyaquilijtiyohuiyayaj catli itztoyaj ipan itiopa tlen tlaneltocani.  </div>
<div class='psalmlabel' id='AC3_0'> 3</div>
<div class='s'>Mochicajqui se xocuetzi </div>
<div class='p'>
<span class="verse" id="AC3_1">1&#160;</span>Se tonal Pedro huan Juan yajque nopa hueyi israelita tiopa a las tres ica tiotlac. Eltoya nopa hora quema masehualme momajtoyaj motlatlajtíaj ica Toteco. 
<span class="verse" id="AC3_2">2&#160;</span>Huan nepa itztoya se tlacatl xocuetzi catli quej nopa tlacatqui. Sequinoc tlacame mojmostla quihuicayayaj huan quisehuiyayaj campa tiopan puerta catli itoca Yejyectzi para motlajtlanía tomi ica catli calaquiyayaj ipan tiopamitl para catli quimonequilía. 
<span class="verse" id="AC3_3">3&#160;</span>Huan quema quinitac Pedro huan Juan hualayayaj para calaquise tiopan calijtic, quintlajtlani tomi. 
<span class="verse" id="AC3_4">4&#160;</span>Huan Pedro huan Juan quitlachilijque nopa tlacatl catli xocuetzi huan Pedro quiilhui: </div>
<div class='p'>―Techtlachili. </div>
<div class='p'>
<span class="verse" id="AC3_5">5&#160;</span>Huan nopa tlacatl quintlachili pampa mochixtoya para ma quimacaca se tomi. 
<span class="verse" id="AC3_6">6&#160;</span>Pero Pedro quiilhui: </div>
<div class='p'>―Amo nijpiya tomi, niyon tlen plata, niyon tlen oro, pero nimitzmacas catli nijpixtoc. Ipan itoca [3:6 Ica itequiticayo.] Jesucristo tlen Nazaret, ximoquetza huan xinejnemi. </div>
<div class='p'>
<span class="verse" id="AC3_7">7&#160;</span>Huan nimantzi Pedro quimaitzqui ica inejmac huan quitlananqui. Ipan nopa tlatoctzi moxijxitlajqui iicxihua huan iicxiacayo. 
<span class="verse" id="AC3_8">8&#160;</span>Huan nopa tlacatl huitontejqui, huan moquetztiquisqui huan pejqui nejnemi. Calaquito tiopan calijtic ininhuaya huan nejnentinemiyaya, huan huitontinemiyaya huan quipaquilismacayaya Toteco. 
<span class="verse" id="AC3_9">9&#160;</span>Huan nochi masehualme catli itztoyaj nepa quiitaque nopa tlacatl nejnemiyaya huan quipaquilismacayaya Toteco. 
<span class="verse" id="AC3_10">10&#160;</span>Huan quiiximatque para yaya catli mosehuiyaya huan tlajtlaniyaya tomi campa tiopan puerta catli itoca Yejyectzi. Huajca san quisentlachilijque hasta momajmatijque ica catli ipantic nopa tlacatl. </div>
<div class='s'>Pedro quincamanalhui miyac masehualme iixpa nopa hueyi tiopa </div>
<div class='p'>
<span class="verse" id="AC3_11">11&#160;</span>Huan nopa tlacatl catli eltoya xocuetzi quinitzquitoya Pedro ihuaya Juan huan amo quinequiyaya quincajtehuas. Huan nochi nopa masehualme motlalojque, huan mosentilijque campa inijuanti huan noja san quisentlachiliyayaj ica catli panotoya. 
<span class="verse" id="AC3_12">12&#160;</span>Huan Pedro quinitac para hualajtoyaj nopa miyac masehualme, quinilhui: “Anisraelitame, ¿para tlen anquisentlachilíaj ni tlamantli? ¿Para tlen antechtlachilíaj tojuanti? ¿Anmoilhuíaj ni tlacatl mochicajqui ica tochicahualis tojuanti o anmoilhuíaj titlatzejtzeloltique pampa tihuelque tijchijque ma nejnemi? ¡Amo! 
<span class="verse" id="AC3_13">13&#160;</span>Toteco Dios, yaya catli nojquiya ininTeco Abraham, Isaac, Jacob, huan nochi sequinoc tohuejcapan tatahua, yaya catli quichijtoc para ma monextis ihueyitilis Icone, Jesús ica catli quichijtoc nica. Ni Jesús elqui yaya catli anisraelitame anquitemactilijque ininmaco tequitini. Huan quema Pilato quinequiyaya quimajcahualtis Jesús, amo anquinejque. 
<span class="verse" id="AC3_14">14&#160;</span>Anquihuejcamajcajque Jesús catli tlatzejtzeloltic huan catli senquistoc xitlahuac. Huan antlajtlanque ma anmechmajcahuili se temictijquetl. 
<span class="verse" id="AC3_15">15&#160;</span>Huan anquimictijque Jesús, yaya catli hueli temaca yancuic nemilistli catli amo quema tlamis. Pero Toteco Dios quiyolcuic quema ya mictoya. Huan tojuanti tiquitaque huan ama timechyolmelahuaj para nelía moyolcuitoc. 
<span class="verse" id="AC3_16">16&#160;</span>Huan pampa tijneltocaj itoca [3:16 Itequiticayo.] Jesús, yaya quimacatoc tetili ma nejnemi ni tlacatl catli anquiitaj nica huan catli anquiiximatij. Huan pampa tijneltocaj, ni tlacatl catli itztoc nica amoixpa ya senquistoc mochicajtoc quen anquiitaj. </div>
<div class='p'>
<span class="verse" id="AC3_17">17&#160;</span>“Nohuampoyohua, na nijmati quema amojuanti huan amotequiticahua anquimictijque Jesús, nelía amo anquimatiyayaj tlaque anquichihuayayaj. 
<span class="verse" id="AC3_18">18&#160;</span>Pero huejcajya Toteco Dios quiijto ica nochi itlajtol pannextijcahua para Cristo monequi tlaijiyohuis, yeca quej nopa tlaijiyohui, pampa Toteco quichijqui ma pano catli ijcuilijtoc ipan Icamanal. 
<span class="verse" id="AC3_19">19&#160;</span>Huajca ama monequi ximoyolpatlaca huan ximocuepaca ica Toteco Dios. Huan yaya anmechtlapojpolhuis amotlajtlacolhua huan tlen nepa iixpa anmechtitlanilis yancuic tonali catli quipiyas miyac paquilistli. 
<span class="verse" id="AC3_20">20&#160;</span>Huan nojquiya sempa anmechtitlanilis Jesús, nopa Cristo catli quitlapejpeni tlen huejcajya para amojuanti. 
<span class="verse" id="AC3_21">21&#160;</span>Pero ipan ni tonali monequi Jesucristo itztos nepa ilhuicac hasta quema Toteco yancuic quicualtlalis nochi tlamantli quen quinilhui itlajtol pannextijcahua catli tlatzejtzeloltique ma quiijcuiloca huejcajya. 
<span class="verse" id="AC3_22">22&#160;</span>Eltoc quen Moisés quinilhui tohuejcapan tatahua: ‘Toteco quitlananas se tlajtol pannextijquetl campa amojuanti. Yaya elis se israelita catli Toteco quitlapejpenis huan quitequimacas quen nechtlapejpeni na niMoisés huan nechtequimacac. Huan monequi anquitlacaquilise cuali nochi catli yaya anmechilhuis. 
<span class="verse" id="AC3_23">23&#160;</span>Huan nochi catli amo quitoquilíaj icamanal nopa tlajtol pannextijquetl, Toteco quiniyocaquixtis tlen imasehualhua huan quintlamiltis.’ </div>
<div class='p'>
<span class="verse" id="AC3_24">24&#160;</span>“Huan nochi tlajtol pannextiani catli teyolmelajque icamanal Toteco tlen quema Samuel itztoya huan hasta teipa, quiijtojque tlaque panosquía ipan ni tonali. 
<span class="verse" id="AC3_25">25&#160;</span>Huan nelía anininteipan ixhuihua nopa tlajtol pannextiani, huan quema Toteco quinmacac icamanal ica amohuejcapan tatahua eltoya para amojuanti nojquiya. Pampa Toteco quiilhui Abraham: ‘Na niquintiochihuas nochi masehualme ipan ni tlaltipactli ica moteipa ixhui.’ 
<span class="verse" id="AC3_26">26&#160;</span>Huajca quema Toteco quiyolcuic Icone, Jesús, quititlanqui achtihui para anisraelitame. Anmechtitlanili para Jesús ma anmechtiochihuas huan ma anmechchihuas ximoyolpatlaca huan xijcajtehuaca amotlajtlacolhua.”  </div>
<div class='psalmlabel' id='AC4_0'> 4</div>
<div class='s'>Totajtzitzi quinhuicaque Pedro huan Juan iniixpa nopa hueyi tlanechicoli </div>
<div class='p'>
<span class="verse" id="AC4_1">1&#160;</span>Pedro huan Juan noja quincamanalhuiyayaj nopa masehualme, huan hualajque totajtzitzi, huan nopa tlayacanquetl tlen soldados catli quimocuitlahuijque nopa israelita tiopamitl huan sequin saduceos. 
<span class="verse" id="AC4_2">2&#160;</span>Inijuanti cualaniyayaj pampa Pedro huan Juan quinmachtiyayaj masehualme. Huan quinilhuiyayaj para masehualme catli mictoque sempa moyolcuise pampa Jesús moyolcuic. 
<span class="verse" id="AC4_3">3&#160;</span>Huajca quinitzquijque Pedro huan Juan huan quintzajque hasta seyoc tonal pampa ya tzintlayohuixtoya. 
<span class="verse" id="AC4_4">4&#160;</span>Pero miyac catli quitlacaquilijtoyaj catli Pedro quincamanalhuiyaya, quineltocaque. Huajca ica inijuanti, nopa tlaneltocani momiyaquilijtoyaj hasta san tlaca tlaneltocani mochijque macuili mil. </div>
<div class='p'>
<span class="verse" id="AC4_5">5&#160;</span>Huan hualmostla mosentilijque nepa altepetl Jerusalén nopa israelita tequitini, ininhuaya huehue tlacame huan nopa tlamachtiani tlen itlanahuatilhua Moisés. 
<span class="verse" id="AC4_6">6&#160;</span>Nojquiya itztoyaj nepa Anás, nopa hueyi totajtzi, huan Caifás, Juan, Alejandro huan nochi ininchampoyohua nopa tlayacanani tlen totajtzitzi. 
<span class="verse" id="AC4_7">7&#160;</span>Huan quinquetzque Pedro huan Juan tlajco campa inijuanti huan quintlatzintoquilijque: </div>
<div class='p'>―¿Ajqueya anmechmacatoc chicahualistli para anquichicajque ni tlacatl xocuetzi? ¿Ica ajqueya itequiticayo anquichijtoque ni tlamantli? </div>
<div class='p'>
<span class="verse" id="AC4_8">8&#160;</span>Huajca Pedro temitoc ica Itonal Toteco, quinilhui: </div>
<div class='p'>―Tequitini huan huehue tlacame tlen israelitame, 
<span class="verse" id="AC4_9">9&#160;</span>ama antechtlatzintoquilíaj ica nopa tlamantli cuali catli tijchihuilijtoque ni tlacatl catli mococohuayaya. Anquinequij anquimatise quenicatza mochicajqui. 
<span class="verse" id="AC4_10">10&#160;</span>Huajca nimechilhuis xitlahuac para ma quimatica amojuanti huan nochi Israel ehuani. Ni tlacatl catli itztoc nica amohuaya mochicajtoc ica itoca [4:10 Ica itequiticayo.] Jesucristo, nopa altepetl Nazaret ejquetl. Yaya catli anquicuamapeloltijque, pero Toteco quiyolcuic quema ya mictoya. 
<span class="verse" id="AC4_11">11&#160;</span>Jesús itztoc quen yaya nopa hueyi tetl catli ancalchihuani amo anquinejque anquitequihuise ipan amochaj. Pero teipa yaya elqui catli senquistoc cuali para yas calnacastla huan ipan quiquetzase nopa cali catli Toteco quichihua. Huan ama amoixpa, Toteco quimacatoc Jesús nopa tequiticayotl catli más hueyi que nochi. 
<span class="verse" id="AC4_12">12&#160;</span>Amo aqui seyoc [4:12 Seyoc tocaitl.] catli huelis techmaquixtis tlen totlajtlacolhua, pampa Toteco Dios amo quitlalijtoc seyoc catli quipiya tequiticayotl ipan ni tlaltipactli para techmaquixtis, san Jesucristo. </div>
<div class='p'>
<span class="verse" id="AC4_13">13&#160;</span>Huajca nopa tequitini quiitaque quenicatza Pedro huan Juan moneltlaliyayaj para camanaltise ica chicahualistli iniixpa nochi catli itztoyaj nepa huan quimatque amo momachtijtoyaj, huan san eliyaya tlacame teicneltzitzi; huajca san quinsentlachilijque. Huan momacaque cuenta para inijuanti itztoyaj nopa tlacame catli nentoyaj ihuaya Jesús. 
<span class="verse" id="AC4_14">14&#160;</span>Nojquiya nopa tequitini quiitaque moquetzayaya nepa nopa tlacatl catli mochicajtoya, huajca yeca amo huelque quintelhuíaj. 
<span class="verse" id="AC4_15">15&#160;</span>Pero quinnahuatijque Pedro huan Juan ma quisaca calteno ipan nopa tlanechicoli para se tlatoctzi huan nopa tequitini ininseltzitzi pejque monajnanquilíaj. 
<span class="verse" id="AC4_16">16&#160;</span>Quiijtohuayayaj: </div>
<div class='p'>―¿Tlaque tijchihuase ica ni tlacame? Nochi catli ehuaj ni altepetl Jerusalén quimatij quichijtoque se hueyi tlanextilijcayotl huan amo hueli tiquijtohuaj para amo neli mochicajtoc nopa tlacatl. 
<span class="verse" id="AC4_17">17&#160;</span>Pero para ma ayacmo momahuas ni tlamantli, ma tiquinmajmatica para ma ayacmo aqui quicamanalhuise, niyon quimachtise tlen Jesús. </div>
<div class='p'>
<span class="verse" id="AC4_18">18&#160;</span>Huajca nopa tequitini sempa quinnotzque Pedro huan Juan huan quinnahuatijque ma ayacmo camanaltica tlen itequiticayo Jesús. 
<span class="verse" id="AC4_19">19&#160;</span>Pero Pedro huan Juan quinnanquilijque: </div>
<div class='p'>―Ximonejnehuilica sintla cuali para timechneltocase o sintla achi más cuali tijneltocase Toteco. 
<span class="verse" id="AC4_20">20&#160;</span>Pero para tojuanti amo tihuelij tijcahuase tiquinpohuilise masehualme catli tiquitztoque huan catli tijcactoque quema Jesús itztoya tohuaya. </div>
<div class='p'>
<span class="verse" id="AC4_21">21&#160;</span>Huajca nopa tequitini sempa quinmajmatijque Pedro huan Juan ica catli huelis quinchihuilise huan quinmajcahualtijque. Amo huelque quintlatzacuiltijque, pampa nochi masehualme quipaquilismacayayaj Toteco Dios ica catli quichijtoyaj. 
<span class="verse" id="AC4_22">22&#160;</span>Huan nopa tlacatl catli mochicajqui quipixtoya pano cuarenta xihuitl. </div>
<div class='s'>Nopa tlaneltocani motlatlajtijque ica Toteco </div>
<div class='p'>
<span class="verse" id="AC4_23">23&#160;</span>Huan nopa tlanechicoli quinmajcahualtijque Pedro huan Juan, huan inijuanti yajque campa itztoyaj nopa sequinoc tlaneltocani. Huan quinpohuilitoj nochi catli nopa tlayacanani tlen totajtzitzi ininhuaya nopa huehue tlacame tlen israelitame quinilhuijtoyaj. 
<span class="verse" id="AC4_24">24&#160;</span>Huan quema nopa tlaneltocani quicajque catli quiijtojque, nochi san sejco motlatlajtijque ica Toteco Dios huan quiilhuijque: “Toteco, ta nelía tijchijchijqui ilhuicactli, huan tlaltipactli, huan nochi hueyi atl, huan nochi tlamantli catli onca. 
<span class="verse" id="AC4_25">25&#160;</span>Ta, ica Motonal, ticamanalti huejcajya ica tohuejcapan tata David catli elqui motequipanojca huan tiquilhui catli ma quiijcuilo huan yeca yaya quiijto: </div>
<div class='q'>‘San tlapic mocualanise masehualme ipan nochi altepeme. </div>
<div class='q'>San tlapic moilhuise catli amo quema huelis quichihuase. </div>
<div class='q'>
<span class="verse" id="AC4_26">26&#160;</span>Huejhueyi tlanahuatiani tlen ni tlaltipactli mocualanise, </div>
<div class='q'>huan tequitini ipan altepeme mosentilise para mohuilanase ica Toteco Dios huan ica Cristo catli yaya quitlapejpenijtoc.’ </div>
<div class='p'>
<span class="verse" id="AC4_27">27&#160;</span>“Huan panotoc ipan ni tonali nopa tlamantli catli huejcajya quiijto David. Pampa amanoc nelía mosentilijque Herodes, Poncio Pilato, israelitame huan catli amo israelitame huan cualanque ica Mocone Jesús catli tlatzejtzeloltic catli ta, Toteco, ticajalti huan tijtequimacac quen totemaquixtijca. 
<span class="verse" id="AC4_28">28&#160;</span>Huan quichihuilijque Mocone Jesús nochi catli ta nepa tonaliya tiquijtojtoya para quichihuilisquíaj. 
<span class="verse" id="AC4_29">29&#160;</span>Huan ama, Toteco, xijcaqui catli nopa tequitini quiijtohuaj para techmajmatise, huan techmaca tetili timotequipanojcahua para ma amo timajmahuica ticamanaltise mocamanal. 
<span class="verse" id="AC4_30">30&#160;</span>Huan nojquiya, Toteco, ica mochicahualis huan ica itoca Mocone Jesús catli tlatzejtzeloltic, xiquinchicahua cocoyani, huan xijchihua tlanextilijcayotl huan tiochicahual nextili.” </div>
<div class='p'>
<span class="verse" id="AC4_31">31&#160;</span>Huan quema Pedro huan Juan tlanque motlatlajtíaj, mojmolini nopa cali campa mosentilijtoyaj. Huan Itonal Toteco quinajsic nochi inijuanti huan quintemiti, huan achi más moneltlalijque teyolmelahuase icamanal Toteco. </div>
<div class='s'>Tlaneltocani moxejxelhuilijque nochi catli iniaxca </div>
<div class='p'>
<span class="verse" id="AC4_32">32&#160;</span>Huan nochi nopa miyaqui masehualme catli quineltocatoyaj Jesús quipiyayayaj san se ininyolo huan san se inintlalnamiquilis. Amo aqui moilhuiyaya para nelía iaxca nochi tlamantli catli quipiyayaya. Nochi moxejxelhuiliyayaj nochi tlamantli catli iniaxca ica sequinoc. 
<span class="verse" id="AC4_33">33&#160;</span>Huan ica hueyi chicahualistli nopa tlayolmelahuani teilhuiyayaj para quiitztoyaj para nelía moyolcuic Tohueyiteco Jesús. Huan Toteco tlahuel miyac quintiochihuayaya nochi nopa tlaneltocani pampa nelía quipixqui hueyi iyolo ininhuaya. 
<span class="verse" id="AC4_34">34&#160;</span>Huan ayacmo aqui tlen inijuanti quipolohuayaya catli quimonequilía. Pampa nochi catli quipixtoyaj inintlal o inincalhua quinnemacayayaj, 
<span class="verse" id="AC4_35">35&#160;</span>huan quinmacayayaj nopa tomi nopa tlayolmelahuani. Huan inijuanti quinxejxelhuiliyayaj nochi tlaneltocani quen catli quinpolohuayaya sesen inijuanti para quipiyase ajsitoc catli quinmonequilía. </div>
<div class='p'>
<span class="verse" id="AC4_36">36&#160;</span>Huan itztoya se tlacatl catli itoca José, catli ejqui nepa tlali Chipre. Yaya se iteipa ixhui nopa totajtzi Leví catli huejcajya. Huan nopa tlayolmelahuani quitocaxtlalijque nojquiya Bernabé, catli quiijtosnequi “tlayoltlalijquetl”. 
<span class="verse" id="AC4_37">37&#160;</span>Huan José quinemacac se tlali catli quipixtoya huan quihualicac nochi nopa tomi huan quinmacac nopa tlayolmelahuani.  </div>
<div class='psalmlabel' id='AC5_0'> 5</div>
<div class='s'>Ananías huan Safira tlajtlacolchijque </div>
<div class='p'>
<span class="verse" id="AC5_1">1&#160;</span>Pero itztoya seyoc tlacatl catli itoca Ananías huan isihua itoca Safira catli nojquiya quinemacaque se tlali. 
<span class="verse" id="AC5_2">2&#160;</span>Huan Ananías quiajojqui achi nopa tomi para inijuanti, huan quihuicac catli mocajqui huan quinmacac nopa tlayolmelahuani quen eltosquía nochi nopa tomi. Huan isihua quimatqui nochi catli quichijqui. 
<span class="verse" id="AC5_3">3&#160;</span>Huajca Pedro quiilhui: </div>
<div class='p'>―Ananías, ¿para tlen tijcahuilijtoc Amocualtlacatl ma quitemiti moyolo ica itlalnamiquilis hasta tiistlacatitoc ica Itonal Toteco? Ticajojqui achi tomi catli mitztlaxtlahuijque para momilcahual. 
<span class="verse" id="AC5_4">4&#160;</span>Huan ¿quenque timoilhui tijchihuas inin? Achtihui nopa tlali eltoya moaxca. Huan quema tijnemacac, nopa tomi nojquiya eltoya moaxca ta. ¿Quenque timoilhuijtoc para tiistlacatis? Amo san techistlacahuijtoc tojuanti titlacame, pero ta tiquistlacahuijtoc Toteco Dios. </div>
<div class='p'>
<span class="verse" id="AC5_5">5&#160;</span>Huan quema quicajqui Ananías catli Pedro quiilhui, huetzqui huan mijqui. Huan nelía momajmatijque nochi catli quimatque catli quipanoc. 
<span class="verse" id="AC5_6">6&#160;</span>Huan hualajque se ome telpoca tlacame, quiquimilojque nopa mijcatzi, huan quihuicaque, quitlalpachotoj. </div>
<div class='p'>
<span class="verse" id="AC5_7">7&#160;</span>Teipa panoc eyi hora huan hualajqui isihua Ananías. Yaya amo quimatiyaya tlaque ipantitoya ihuehue. 
<span class="verse" id="AC5_8">8&#160;</span>Huan Pedro quitlatzintoquili: </div>
<div class='p'>―Techilhui, ¿anquinemacaque amotlal quen antechilhuijque ipati? </div>
<div class='p'>Huan nopa sihuatl quiilhui: </div>
<div class='p'>―Quena, quej nopa tijnemacaque. </div>
<div class='p'>
<span class="verse" id="AC5_9">9&#160;</span>Huajca Pedro quiilhui: </div>
<div class='p'>―¿Quenicatza huelqui anmonejnehuilíaj para anquiyejyecose Itonal Toteco para anquiitase sintla anmechtlatzacuiltisquía? Xiquita, amantzi nepa hualahuij ne tlacame catli quitlalpachotoj mohuehue. Huan inijuanti mitzhuicase nojquiya. </div>
<div class='p'>
<span class="verse" id="AC5_10">10&#160;</span>Huan nimantzi, huetzqui Safira huan mijqui iixpa Pedro. Huan nopa telpoca tlacame sempa calajque huan quiitaque ya mictoya, huajca quihuicaque quitlalpachotoj nechca ihuehue. 
<span class="verse" id="AC5_11">11&#160;</span>Huan nelía momajmatijque nochi nopa tlaneltocani ipan nopa tiopamitl. Huan nojquiya momajmatijque nochi sequinoc masehualme catli quimatque catli panoc. </div>
<div class='s'>Miyac tlanextilijcayotl huan tiochicahual nextili </div>
<div class='p'>
<span class="verse" id="AC5_12">12&#160;</span>Huan nopa tlayolmelahuani quichijque miyac tlanextilijcayotl huan tiochicahual nextili iniixpa masehualme. Huan nochi tlaneltocani momatque mojmostla mosentilíaj campa israelita tiopamitl icalmapa catli itoca Portal tlen Salomón. 
<span class="verse" id="AC5_13">13&#160;</span>Huan nochi masehualme quintlepanitayayaj miyac, pero momajmatiyayaj mosentilise ininhuaya. 
<span class="verse" id="AC5_14">14&#160;</span>Huan tlahuel momiyaquilijtinemiyayaj nopa tlaneltocani pampa tlahuel miyac tlacame huan sihuame quineltocayayaj Tohueyiteco. 
<span class="verse" id="AC5_15">15&#160;</span>Huan masehualme quinhuicayayaj inincocoxcahua campa ojtli huan quintecayayaj ipan tlapechtli o ipan petlatl para quema panosquía Pedro, ma quinajsis nopa cocoyani iecahuilo. Huan san ica nopa mochicahuasquíaj. 
<span class="verse" id="AC5_16">16&#160;</span>Nojquiya miyac masehualme catli ejque pilaltepetzitzi catli nechcatzi ajsiyayaj altepetl Jerusalén, quinhualicayayaj cocoyani huan masehualme catli quinpiyayayaj iajacahua Amocualtlacatl huan nochi mochicajque. </div>
<div class='s'>Sempa quintzajque nopa tlayolmelahuani </div>
<div class='p'>
<span class="verse" id="AC5_17">17&#160;</span>Huajca nopa hueyi totajtzi huan nochi ihuampoyohua catli itztoyaj saduceos pejque quinchicoitaj nopa tlayolmelahuani. 
<span class="verse" id="AC5_18">18&#160;</span>Huan quinitzquijque huan quintzajque ipan nopa hueyi tlatzactli ipan nopa altepetl. 
<span class="verse" id="AC5_19">19&#160;</span>Pero Tohueyiteco quititlanqui se itequihua Toteco ica tlayohua huan quitlapo tepos puertas ipan nopa tlatzactli huan quinquixti nopa tlayolmelahuani huan quinilhui: 
<span class="verse" id="AC5_20">20&#160;</span>“Xiyaca ximoquetzatij ipan nopa hueyi israelita tiopamitl huan xiquinilhuica masehualme quenicatza huelis quipantise yancuic nemilistli ipan Jesucristo.” </div>
<div class='p'>
<span class="verse" id="AC5_21">21&#160;</span>Huan nopa tlayolmelahuani quicajque icamanal huan yajque ipan nopa hueyi tiopamitl quema tlanestihualayaya, huan pejque tlamachtíaj. </div>
<div class='p'>Huan ica ijnaloc ajsico nopa hueyi totajtzi huan nochi catli itztoyaj ihuaya, huan quinnotzque ma mosentilica ipan nopa tlanechicoli tlen tequitini catli quipixque más tequiticayotl ininhuaya nopa huehue tlacame tlen israelitame. Huan tlanahuatijque ma quincuitij nopa tlayolmelahuani campa tlatzactli. 
<span class="verse" id="AC5_22">22&#160;</span>Huan yajque nopa soldados catli quimocuitlahuijque tiopamitl, pero amo aqui quipantijque. Huajca mocuepque, 
<span class="verse" id="AC5_23">23&#160;</span>huan quinilhuicoj: </div>
<div class='p'>―Tijpantitoj cuali tzactoc nopa tlatzactli, huan nopa soldados moquetztoyaj tlamocuitlahuijtoyaj campa tepos puerta, pero tijtlapojque huan niyon se amo tijpantijque. </div>
<div class='p'>
<span class="verse" id="AC5_24">24&#160;</span>Huajca quema quicajque ni camanali, nopa hueyi totajtzi huan nopa tlayacanquetl tlen soldados tlen tiopa amo quimatiyayaj tlaque quiijtose. Huan monejnehuiliyayaj tlaque panos teipa ica ni tlamantli. 
<span class="verse" id="AC5_25">25&#160;</span>Huan nimantzi ajsico se tlacatl catli quinyolmelajqui: </div>
<div class='p'>―Xiquitaca nopa tlacame catli anquintzajque, amantzi itztoque ipan hueyi tiopamitl, quinmachtíaj masehualme. </div>
<div class='p'>
<span class="verse" id="AC5_26">26&#160;</span>Huajca nopa tlayacanquetl tlen soldados yajqui ininhuaya isoldados catli quimocuitlahuijque nopa hueyi israelita tiopamitl huan quinhualicaque nopa tlayolmelahuani. Pero amo quinmaquilijque pampa quinimacasiyayaj nopa miyaqui masehualme catli mosentilijtoyaj nepa. Moilhuijque para huelis quintejtzonasquíaj. 
<span class="verse" id="AC5_27">27&#160;</span>Huan quinhuicaque nopa tlayolmelahuani huan quinnextijque iniixpa nopa hueyi tlanechicoli tlen tequitini. Huan teipa nopa hueyi totajtzi quinilhui: </div>
<div class='p'>
<span class="verse" id="AC5_28">28&#160;</span>―Tojuanti timechnahuatijque ayacmo xitlamachtica tlen Jesús. Pero ama amotlamachtil ya momajtoc ipan nochi ni altepetl Jerusalén. Huan antechcahuilíaj para tijmictijque Jesús. </div>
<div class='p'>
<span class="verse" id="AC5_29">29&#160;</span>Huajca Pedro ininhuaya nopa tlayolmelahuani quinnanquilijque: </div>
<div class='p'>―Monequi tijneltoquilise Toteco Dios achtihui huan amo masehualme. 
<span class="verse" id="AC5_30">30&#160;</span>Pampa Toteco catli tohuejcapan tatahua quineltocaque quiyolcuic Jesús catli anquimictijque quema anquicuamapeloltijque, 
<span class="verse" id="AC5_31">31&#160;</span>Huan Toteco Dios quihueyitlalijtoc Jesús huan quisehuijtoc nepa inejmac campa más onca tlatlepanitacayotl pampa yaya Tohueyiteco huan Totemaquixtijca. Toteco quichijqui ni para anisraelitame huelis anmoyolpatlase huan anquipantise tlapojpolhuili por amotlajtlacolhua. 
<span class="verse" id="AC5_32">32&#160;</span>Huan tiquinilhuíaj masehualme para melahuac nochi ni tlamantli catli tiquitztoque huan nojquiya Itonal Toteco teyolmelahua para melahuac. Huan Toteco Dios quinmacas Itonal nochi masehualme catli quichihuaj icamanal. </div>
<div class='p'>
<span class="verse" id="AC5_33">33&#160;</span>Huan quema quicajque catli Pedro quiijto, tlahuel cualanque, huan quinequiyayaj quinmictise nopa tlayolmelahuani. 
<span class="verse" id="AC5_34">34&#160;</span>Pero moquetzqui se fariseo catli itoca Gamaliel ipan nopa hueyi tlanechicoli tlen tequitini. Yaya eltoya se tlamachtijquetl catli más ajsitoc momachtijtoya itlanahuatilhua Moisés tlen nochi sequinoc huan nochi masehualme quitlepanitayayaj miyac. Huan Gamaliel quinnahuati ma quisaca nopa tlayolmelahuani se tlatoctzi, 
<span class="verse" id="AC5_35">35&#160;</span>huan pejqui quinilhuía nopa tequitini: </div>
<div class='p'>―Noisraelita icnihua, ximotlachilica ica catli anquinchihuilise ni tlacame. 
<span class="verse" id="AC5_36">36&#160;</span>Anquielnamiquij nepa tonaliya itztoya se tlacatl Teudas catli quiijtohuayaya quipixtoya tequiticayotl, huan se nahui ciento tlacame mosentilijque ihuaya. Huan sequinoc quimictijque Teudas, huan nopa tlacame catli quitoquiliyayaj mosemanque, huan nochi itequi tlantiyajqui. 
<span class="verse" id="AC5_37">37&#160;</span>Teipa ipan nopa tonali quema quichihuayayaj nopa censo, motlananqui se tlacatl Judas catli ejqui estado Galilea, huan miyac masehualme quitoquiliyayaj. Pero nojquiya sequinoc quimictijque Judas, huan nochi catli quitoquiliyayaj mosemanque. 
<span class="verse" id="AC5_38">38&#160;</span>Yeca nimechilhuía, xiquincahuaca ni tlacame huan amo xiquincuatotonica más, pampa sintla masehualme quinmacatoque inintlamachtil, nimantzi tlantiyas. 
<span class="verse" id="AC5_39">39&#160;</span>Pero sintla Toteco quinnahuatía huan quinmacatoc inintlamachtil, amo huelis anquitlamiltise inintequi. Huan sintla ni itequi Toteco, ximotlachilica amojuanti para amo ximohuilanaca ihuaya Toteco. </div>
<div class='p'>
<span class="verse" id="AC5_40">40&#160;</span>Huan nochi tequitini quitlacaquilijque catli quiijto. Huan quinnotzque nopa tlayolmelahuani huan quinhuijhuitejque, huan quinmajmatijque chicahuac para ma ayacmo más camanaltica tlen Jesús, huan teipa quinmajcahualtijque. 
<span class="verse" id="AC5_41">41&#160;</span>Huan nopa tlayolmelahuani quisque ipan nopa hueyi tlanechicoli tlen tequitini yolpactoque pampa Toteco quincahuilijtoya tlaijiyohuise ipan itoca Jesús. 
<span class="verse" id="AC5_42">42&#160;</span>Huan mojmostla nopa tlayolmelahuani tlamachtijtinenque ipan hueyi israelita tiopamitl huan ipan calme para Jesús itztoya nopa Cristo catli Toteco Dios quiijto huejcajya para quititlanisquía.  </div>
<div class='psalmlabel' id='AC6_0'> 6</div>
<div class='s'>Quintequitlalijque chicome tlapalehuiani </div>
<div class='p'>
<span class="verse" id="AC6_1">1&#160;</span>Ipan nopa tonali momiyaquilijtiyohuiyayaj nopa tlaneltocani huan achi mocualanijque nopa israelitame catli camanaltiyayaj griego ica ne sequinoc israelitame catli camanaltiyayaj hebreo. Quiijtohuayayaj nopa cahual toahuihua catli camanaltij griego amo quiseliyayaj ajsitoc catli quinmonequilía quen cahual toahuihua catli israelitame quema nopa tlaneltocani quinmajmacayayaj tlacualistli mojmostla. 
<span class="verse" id="AC6_2">2&#160;</span>Huajca nopa majtlactli huan ome tlayolmelahuani mosentilijque ininhuaya nochi tlaneltocani huan quinilhuijque: </div>
<div class='p'>―Amo cuali tijtlahuelcahuase titlacamanalhuise Icamanal Toteco san para tiquintlamacase toicnihua. 
<span class="verse" id="AC6_3">3&#160;</span>Huajca, noicnihua, xiquintlapejpenica chicome toicnihua catli nochi quintlepanitaj. Xiquintlapejpenica tlacame catli temitoque ica Itonal Toteco huan catli quipiyaj cuali inintlalnamiquilis. Huan tiquintlalise ma quiyacanaca ni tequitl para temajmacase tlacualistli. 
<span class="verse" id="AC6_4">4&#160;</span>Huan tojuanti titlayolmelahuani, noja timotlatlajtise ica Tohueyiteco huan titlamachtise Icamanal. </div>
<div class='p'>
<span class="verse" id="AC6_5">5&#160;</span>Huan nochi nopa tlaneltocani quinpacti catli quiijtojque. Huan quitlapejpenijque Esteban catli motemachi miyac ipan Tohueyiteco huan itztoya temitoc ica Itonal. Nojquiya quintlapejpenijque Felipe, Prócoro, Nicanor, Timón huan Parmenas. Huan nojquiya quitlapejpenijque Nicolás se tlacatl catli ejqui altepetl Antioquía huan yaya amo israelita. Achtihui quiselijtoya inintiocamanal israelitame huan ama quineltocatoya Jesucristo. 
<span class="verse" id="AC6_6">6&#160;</span>Huan nopa tlaneltocani quinnextijque nopa chicome iniixpa nopa tlayolmelahuani. Huan nopa tlayolmelahuani motlatlajtijque ipan Toteco huan quitlalijque ininmax ininpani para ma quipehualtica inintequi. </div>
<div class='p'>
<span class="verse" id="AC6_7">7&#160;</span>Huan más momoyajqui icamanal Toteco huan tlahuel más momiyaquilijtiyohuiyayaj tlaneltocani nepa ipan altepetl Jerusalén. Huan nojquiya miyac israelita totajtzitzi quineltocaque Jesucristo. </div>
<div class='s'>Tlacame quitlaijiyohuiltijque Esteban </div>
<div class='p'>
<span class="verse" id="AC6_8">8&#160;</span>Tlahuel hueyi iyolo Toteco ica Esteban huan quimacac miyac chicahualistli para quichihuas tiochicahual nextili huan tlanextilijcayotl iniixpa masehualme. 
<span class="verse" id="AC6_9">9&#160;</span>Pero se tonal sequin masehualme tlen nopa israelita tiopamitl catli inintocax Tequipanohuani Catli Majcajtoque monechcahuijque campa Esteban huan pejque quinajnanquilíaj. Inijuanti itztoyaj israelitame catli ehuani altepeme Cirene, Alejandría, Cilicia huan campa hueli ipan tlali Asia. 
<span class="verse" id="AC6_10">10&#160;</span>Huan Esteban camanaltiyaya ica miyac tlalnamiquilistli catli Itonal Toteco quimacayaya huan inijuanti amo huelque quitlanij. 
<span class="verse" id="AC6_11">11&#160;</span>Huajca quintemojque tlacame huan quintlaxtlahuijque para ma quiistlacahuica. Huan nopa istlacatini quiijtojque quicactoyaj quema Esteban quintlaijilhuijtoya Moisés huan Toteco. 
<span class="verse" id="AC6_12">12&#160;</span>Huan quinyolajcomanque nopa israelitame, huan nopa huehue tlacame, huan tlamachtiani tlen itlanahuatilhua Moisés. Huan quiitzquijque Esteban huan quihuicaque iniixpa nopa hueyi tlanechicoli tlen israelita tequitini. 
<span class="verse" id="AC6_13">13&#160;</span>Huan quintlalijque nopa istlacatini para quitelhuise huan quiijtojque: </div>
<div class='p'>―Ni tlacatl Esteban tlatoctzitzi quitlaijilhuía ni hueyi tiopamitl huan itlanahuatilhua Moisés. 
<span class="verse" id="AC6_14">14&#160;</span>Nojquiya tijcactoque quema Esteban quiijto Jesús catli ejqui altepetl Nazaret quisosolosquía ni hueyi tiopamitl huan quipatlasquía nopa tlamachtilistli catli Moisés techcahuilijtejqui huejcajya. </div>
<div class='p'>
<span class="verse" id="AC6_15">15&#160;</span>Huan ipan nopa tlatoctzi nochi nopa tlacame ipan nopa tlanechicoli tlen tequitini quisentlachilijque ixayac Esteban, huan quiitaque nesiyaya quen ixayac se itequihua Toteco.  </div>
<div class='psalmlabel' id='AC7_0'> 7</div>
<div class='s'>Esteban tlananquili </div>
<div class='p'>
<span class="verse" id="AC7_1">1&#160;</span>Huajca camanaltic nopa hueyi totajtzi huan quitlatzintoquili Esteban: </div>
<div class='p'>―¿Nelía tiquijtojtoc nochi ni tlamantli? </div>
<div class='p'>
<span class="verse" id="AC7_2">2&#160;</span>Huan Esteban quinanquili: “Noicnihua huan notatahua, techtlacaquilica. Toteco Dios, yaya catli quipiya ihueyitilis, monexti huejcajya iixpa tohuejcapan tata Abraham quema itztoya ipan tlali Mesopotamia, quema ayamo yajtoya altepetl Harán. 
<span class="verse" id="AC7_3">3&#160;</span>Huan Toteco quiilhui Abraham: ‘Xiquisa ipan ni motlal huan xiquincahua mochampoyohua. Xiya ipan nopa tlali campa nimitznextiliti para tiitztos.’ </div>
<div class='p'>
<span class="verse" id="AC7_4">4&#160;</span>“Huajca Abraham quisqui ipan nopa tlali catli itoca Caldea, huan yajqui altepetl Harán. Huan nepa mijqui itata, huan Toteco Dios quihualicac Abraham hasta ni tlali campa tiitztoque ama. 
<span class="verse" id="AC7_5">5&#160;</span>Huan Toteco amo quimacac Abraham se tlali para iaxca, niyon se pilquentzi. Pero Toteco quitencahuili quinmacasquía ni tlali iteipa ixhuihua Abraham masque Abraham noja ayamo quipiyayaya niyon se icone. 
<span class="verse" id="AC7_6">6&#160;</span>Huan Toteco nojquiya quiilhui Abraham para iteipa ixhuihua itztose ipan seyoc tlali para nahui ciento xihuitl huan amo quema huelis mochihuase quen catli nepa ehuani. Huan quiijto para masehualme catli ehuaj nopa tlali quintequipanoltisquíaj chicahuac quen tequipanohuani catli iniaxcahua. Huan quiilhui catli nepa ehuani tlahuel quintlaijiyohuiltise. 
<span class="verse" id="AC7_7">7&#160;</span>Pero nojquiya Toteco quiilhui Abraham: ‘Niquintlatzacuiltis catli ehuaj nopa tlali, huan teipa sempa quisase moteipan ixhuihua tlen nopa tlali huan inijuanti nechhueyimatiquij nica.’ </div>
<div class='p'>
<span class="verse" id="AC7_8">8&#160;</span>“Huan Toteco Dios quichijqui se camanal sencahuali ica Abraham huan quimacac se tlamachtili catli itoca circuncisión para ma quitequi ininpiltlacayo nochi ioquichpilhua. Nopa machiyotl quinextis para quineltocaj catli Toteco quintencahuilijtoya. Huajca quema tlacatqui Isaac, icone Abraham, huan quipixtoya chicueyi tonali, quitequili nopa machiyotl circuncisión ipan ipiltlacayo. Huan quema Isaac motlacachijqui, tlacatqui icone, Jacob. Huan quema Jacob motlacachijqui, tlacatque majtlactli huan ome iconehua. Huan inijuanti tohuejcapan tatahua nochi tiisraelitame. </div>
<div class='p'>
<span class="verse" id="AC7_9">9&#160;</span>“Huan iconehua Jacob quichicoitayayaj José, se iniicni, huan quinnemaquiltijque sequin tlacame catli quihuicaque tlali Egipto. Pero Toteco Dios itztoya ihuaya José, 
<span class="verse" id="AC7_10">10&#160;</span>huan quimanahui quema tlaijiyohuiyaya huan quimacac miyac itlalnamiquilis. Huan Toteco quichijqui para nopa Tlanahuatijquetl Faraón, catli tlanahuatiyaya ipan nochi nopa tlali Egipto, ma quicualita José. Huan nopa tlanahuatijquetl quitlali José para ma eli gobernador ipan nopa tlali Egipto hasta nojquiya quinnahuati nochi catli itztoyaj ipan ichaj Faraón. </div>
<div class='p'>
<span class="verse" id="AC7_11">11&#160;</span>“Teipa pejqui se hueyi mayantli ipan tlali Egipto huan tlali Canaán, huan nochi tlaijiyohuiyayaj. Huan tohuejcapan tatahua amo huelque quipantijque catli quicuase. 
<span class="verse" id="AC7_12">12&#160;</span>Pero Jacob quicajqui oncayaya tlacualistli ipan tlali Egipto, huan quintitlanqui itelpocahua, inijuanti catli tohuejcapan tatahua, para ma yaca nepa. Ya nopa elqui quema iyojyoc yajque tlali Egipto. 
<span class="verse" id="AC7_13">13&#160;</span>Huan teipa inijuanti sempa yajque ica ompa. Huan José quinilhui para yaya iniicni, huan quinnexti iixpa Tlanahuatijquetl Faraón para yaya ma quiniximati iicnihua. 
<span class="verse" id="AC7_14">14&#160;</span>Huan José quinilhui iicnihua ma quinotzatij inintata huan nochi ichampoyohua para ma hualaca tlali Egipto. Huan setenta y cinco masehualme hualajque. 
<span class="verse" id="AC7_15">15&#160;</span>Yeca quej nopa tohuejcapan tata Jacob yajqui huan mocajqui ipan tlali Egipto. Huan teipa Jacob mijqui nepa. Huan nojquiya teipa mijque nepa nochi tohuejcapan tatahua catli eliyayaj iconehua Jacob. 
<span class="verse" id="AC7_16">16&#160;</span>Huan teipa nopa israelitame quihuicaque nochi iniomiyo hasta altepetl Siquem. Nepa quintlalijque ipan se teostotl catli eltoya iaxca Abraham pampa quincohuili iconehua Hamor. </div>
<div class='p'>
<span class="verse" id="AC7_17">17&#160;</span>“Huan monechcahuiyaya nopa tonali para Toteco quichihuas catli huejcajya quitencahuilijtoya Abraham para quichihuas huan quinquixtis nopa masehualme ipan Egipto. Huan nopa israelitame nelía itztoyaj miyaqui pampa momiyaquilijtoyaj tlahuel ipan Egipto. 
<span class="verse" id="AC7_18">18&#160;</span>Huan pejqui tlanahuatía seyoc tlanahuatijquetl ipan Egipto catli amo quema quicactoya tlen José pampa ya quipixtoya miyac xihuitl ica mijqui José. 
<span class="verse" id="AC7_19">19&#160;</span>Huan nopa yancuic tlanahuatijquetl quincajcayajqui nopa israelitame catli itztoyaj tohuejcapan tatahua huan quintlaijiyohuilti miyac. Quinnahuati ma quintlahuelcahuaca ininpiloquichpilhua para ma miquica. </div>
<div class='p'>
<span class="verse" id="AC7_20">20&#160;</span>“Huan ipan nopa tonali tlacatqui Moisés catli quipacti Toteco. Huan inana huan itata quiiscaltijque eyi metztli ipan ininchaj. 
<span class="verse" id="AC7_21">21&#160;</span>Huan quema inana Moisés monejqui quitlahuelcahuas ioquichpil para ma miqui, iichpoca nopa yancuic tlanahuatijquetl Faraón quipanti huan quihuicac ichaj huan quiiscalti quen icone. 
<span class="verse" id="AC7_22">22&#160;</span>Yeca Moisés momachti nochi tlalnamiquilistli catli nopa egipcios quimatiyayaj. Huan Moisés hueliyaya camanalti cuali huan quipixqui yajatili quichihuas miyac tlamantli tequitl. </div>
<div class='p'>
<span class="verse" id="AC7_23">23&#160;</span>“Pero quema Moisés quiaxiti cuarenta xihuitl, quinequiyaya quinpaxaloti iisraelita icnihua. 
<span class="verse" id="AC7_24">24&#160;</span>Huan quiitac se egipcio tlacatl quihuitequiyaya se tlacatl israelita. Huan Moisés quimanahui nopa israelita huan quimicti nopa tlacatl egipcio. 
<span class="verse" id="AC7_25">25&#160;</span>Huan Moisés moilhuiyaya para nopa israelitame quimachilisquíaj para Toteco quititlantoya para quinquixtisquía campa tetequipanohuayayaj san tlapic, pero inijuanti amo quimachilijque. 
<span class="verse" id="AC7_26">26&#160;</span>Huan hualmostla Moisés yajqui quinpaxaloto nopa israelitame sempa. Huan quinpantito ome israelita tlacame mohuilanayayaj. Huan quinequiyaya quinyoltlalis huan quinilhui: ‘Tlacame, anicnime, ¿para tlen anmohuilanaj?’ </div>
<div class='p'>
<span class="verse" id="AC7_27">27&#160;</span>“Pero nopa tlacatl catli quimaquiliyaya ihuampox quicuatopejqui Moisés huan quiilhui: ‘¿Ajqueya mitztequimacatoc para technahuatiqui huan techtlajtolsencahuaqui? 
<span class="verse" id="AC7_28">28&#160;</span>¿Tijnequi techmictis quen yalohua tijmicti nopa egipcio?’ 
<span class="verse" id="AC7_29">29&#160;</span>Huan quema Moisés quicajqui catli nopa tlacatl quiijto, cholojtejqui tlahuel huejca hasta tlali Madián. Mocajqui ipan nopa tlali quen se catli amo nepa ejquetl, huan mosihuajti huan nepa tlacatque ome iconehua. </div>
<div class='p'>
<span class="verse" id="AC7_30">30&#160;</span>“Huan quema Moisés quipixtoya cuarenta xihuitl ipan tlali Madián, se tonal nejnemiyaya ipan nopa huactoc tlali nechca nopa tepetl catli itoca Sinaí. Huan monexti se itequihua Toteco iixpa ipan ixochiyo se tlitl ipan se xihuitzontli catli tlatlayaya. 
<span class="verse" id="AC7_31">31&#160;</span>Huan quema Moisés quiitac, quisentlachili huan monechcahui para cuali quitlachilis. Huan nimantzi quicajqui itoscac Toteco catli quiilhui: 
<span class="verse" id="AC7_32">32&#160;</span>‘Na niininTeco mohuejcapan tatahua. Na niininTeco Abraham, Isaac huan Jacob.’ Huan Moisés pejqui huihuipica pampa nelía momajmati huan ayacmo quinejqui quitlachilis. 
<span class="verse" id="AC7_33">33&#160;</span>Huan Toteco Dios quiilhui: ‘Xijquixti motecac pampa ni tlali campa timoquetztoc tlatzejtzeloltic, pampa nica nojquiya na niitztoc. 
<span class="verse" id="AC7_34">34&#160;</span>Na niquinita quen tlaijiyohuíaj nomasehualhua nepa ipan tlali Egipto, huan nijcactoc quema chocaj huan nitemotoc tlen ilhuicac para niquinmanahuis. Huajca xiquita, ama nimitztitlanis ipan tlali Egipto para tiquinmaquixtis.’ </div>
<div class='p'>
<span class="verse" id="AC7_35">35&#160;</span>“Huajca Toteco sempa quititlanqui ma yas Egipto nopa tlacatl Moisés catli nopa israelitame achtihui amo quinejque quiitase huan quiilhuijtoyaj: ‘¿Ajqueya mitztequimacatoc para technahuati huan techtlajtolsencahua?’ Quena, ica itequihua Toteco catli monexti iixpa ipan nopa xihuitzontli, Toteco quititlanqui Moisés ma yohui Egipto, pero ama quen se tlanahuatijquetl huan se tlamanahuijquetl. 
<span class="verse" id="AC7_36">36&#160;</span>Huan Moisés quichijqui tiochicahual nextili huan tlanextilijcayotl ipan nopa tlali Egipto, huan ipan nopa Hueyi Atl Chichiltic huan ipan nopa huactoc tlali para cuarenta xihuitl. Huan quinyacanqui nopa israelitame ma quisaca. 
<span class="verse" id="AC7_37">37&#160;</span>Huan ni Moisés quinilhui nopa israelitame huejcajya: ‘Toteco anmechtitlanilis se tlajtol pannextijquetl quen nechtitlantoc huan yaya elis se toisraelita icni.’ 
<span class="verse" id="AC7_38">38&#160;</span>Yaya ni Moisés nojquiya catli itztoya ipan nopa tlasentililistli tlen tohuejcapan tatahua ipan nopa huactoc tlali campa amo tleno eli. Huan motlajcoquetzqui ica itequihua Toteco catli quicamanalhui ipan tepetl Sinaí huan tohuejcapan tatahua. Huan Moisés quiseli camanali para ma techpanoltili nochi tojuanti para techmacac nemilistli. </div>
<div class='p'>
<span class="verse" id="AC7_39">39&#160;</span>“Pero tohuejcapan tatahua amo quinejque quitlacaquilise Moisés huan moilhuijque cuali mocuepasquíaj ipan tlali Egipto. 
<span class="verse" id="AC7_40">40&#160;</span>Huajca tohuejcapan tatahua quiilhuijque Aarón: ‘Techsencahuili totiotzitzi para techtlayacancuilise ipan ojtli, pampa tojuanti amo tijmatij tlaque ipantic nopa Moisés catli techquixti ipan tlali Egipto.’ 
<span class="verse" id="AC7_41">41&#160;</span>Huajca quichijque se tlamantli tlen oro para quihueyimatise huan quipixqui itlachiyalis quen se pilhuacaxtzi. Huan quimacaque tlacajcahualistli iixpa nopa teteyotl huan quinpacti catli mosencahuilijtoyaj. 
<span class="verse" id="AC7_42">42&#160;</span>Huajca Toteco moiyocatlali tlen inijuanti huan quincahuili ma quinhueyimatica nopa sitlalime tlen ilhuicac. Eltoc quen itlajtol pannextijcahua Toteco quiijcuilojque ipan nopa libro campa Toteco quinilhui: </div>
<div class='q'>‘Quema anisraelitame anquinmictiyayaj tlapiyalme, </div>
<div class='q'>huan antemacayayaj tlacajcahualistli para cuarenta xihuitl ipan nopa huactoc tlali, </div>
<div class='q'>amo na catli antechmacayayaj. </div>
<div class='q'>
<span class="verse" id="AC7_43">43&#160;</span>Catli achi más anquiicnelijque elqui amotlaixcopincayo itoca Moloc catli anquinejnemiltijque amohuaya ipan ipilcaltzi. </div>
<div class='q'>Huan anquihuicayayaj se sitlali catli anmoilhuijque eliyaya iaxca amoteteyo Renfán. </div>
<div class='q'>Pero san elqui tlaixcopincayome catli anquichijque ica amomax para anquinhueyimatise. </div>
<div class='q'>Huajca nimechquixtis ipan amotlal huan nimechcahuati seyoc nali nopa altepetl Babilonia.’ ” </div>
<div class='p'>
<span class="verse" id="AC7_44">44&#160;</span>Huan Esteban noja camanaltiyaya iniixpa nopa tequitini huan quinilhui: “Tohuejcapan tatahua quipixtoyaj nopa Yoyon Tiopamitl catli quihuicaque ininhuaya ipan nopa huactoc tlali. Quisencajtoyaj nopa tiopamitl senquistoc quen nopa iixcopinca catli Toteco quinextili Moisés para ma quichihua. 
<span class="verse" id="AC7_45">45&#160;</span>Huan teipa mijqui Moisés huan tohuejcapan tatahua quiselijque nopa Yoyon Tiopamitl. Huan inijuanti quihualicaque quema Josué quinyacanqui ma moaxcatica ni tlali. Huan Toteco quintojtocac nopa masehualme catli amo israelitame catli itztoyaj nica. Huan Toteco quinmacac ni tlali tohuejcapan tatahua. Huan quipixtoyaj nopa Yoyon Tiopamitl hasta nopa tonali quema tlanahuatiyaya David. 
<span class="verse" id="AC7_46">46&#160;</span>Huan Toteco quicualitac David, huan David quinejqui quichihuas se hueyi cali para ma ipan itzto Toteco, catli iDios tohuejcapan tata Jacob. 
<span class="verse" id="AC7_47">47&#160;</span>Pero elqui Salomón, icone David, catli quichijqui nopa cali para Toteco. 
<span class="verse" id="AC7_48">48&#160;</span>Pero tijmatij nelía Toteco Catli Más Hueyi amo mocahua ipan se tiopamitl catli masehualme quisencajtoque ica ininmax. Eltoc quen quiijto se tlajtol pannextijquetl catli huejcajya quiijcuilo ni camanali catli Toteco quiijto: </div>
<div class='q'>
<span class="verse" id="AC7_49">49&#160;</span>‘Na nijtemitía ilhuicac huan tlaltipactli. </div>
<div class='q'>Amo quema oncas se cali catli nechaxilis para san nepa niitztos pampa ninelhueyi. </div>
<div class='q'>¿Quenicatza huelis anquichihuase se cali para ipan nimosiyajquetzas? </div>
<div class='q'>
<span class="verse" id="AC7_50">50&#160;</span>Na ica nomax nijchijqui nochi tlamantli ipan ilhuicactli huan tlaltipactli.’ </div>
<div class='m'>Quej nopa quiijto Toteco.” </div>
<div class='p'>
<span class="verse" id="AC7_51">51&#160;</span>Huan Esteban quinilhui nopa tequitini: “¡Anyoltetique! Ipan amoyolo amo anquiiximatij Toteco. Amo anquinequij anquicaquise catli melahuac. Nochipa anquihuejcamajcahuaj Itonal Toteco. San se anquichihuaj catli amo cuali quen tohuejcapan tatahua quichijque huejcajya. 
<span class="verse" id="AC7_52">52&#160;</span>Tohuejcapan tatahua quintlaijiyohuiltijque senquistoc nochi itlajtol pannextijcahua Toteco. Quinmictijque nopa tlajtol pannextiani catli quinyolmelajque para teipa hualasquía Yaya Catli Xitlahuac catli Toteco techtitlanilisquía. Huan quema nopa Cristo ajsico, anquitemactilijque ica fiero masehualme huan anquimictijque. 
<span class="verse" id="AC7_53">53&#160;</span>Amo anquinequij anquintoquilise itlanahuatilhua Moisés masque techmacaque nopa tlanahuatilme itequihuajcahua Toteco.” </div>
<div class='s'>Mijqui Esteban </div>
<div class='p'>
<span class="verse" id="AC7_54">54&#160;</span>Huan quema quicajque nopa tequitini catli Esteban quiijto, tlahuel cualanque hasta motlanhuehuechotzque. 
<span class="verse" id="AC7_55">55&#160;</span>Pero Esteban temitoc ica Itonal Toteco, tlachixqui ilhuicac. Huan quiitac ihueyitilis Toteco Dios huan quiitac Jesús ijcatoya ica inejmac Toteco. 
<span class="verse" id="AC7_56">56&#160;</span>Huajca Esteban quiijto: </div>
<div class='p'>―¡Xijtlachilica! Na niquita tlapojtoc ilhuicac, huan Jesús catli Mocuepqui Masehuali ijcatoc ica inejmac Toteco Dios. </div>
<div class='p'>
<span class="verse" id="AC7_57">57&#160;</span>Pero nopa tlacame tzajtzique chicahuac huan monacastzajque para ayacmo quicaquise catli Esteban quiijtohuayaya. Huan nochi motlalojque huan quiitzquijque. 
<span class="verse" id="AC7_58">58&#160;</span>Huan quihuicaque Esteban altepeteno huan quitejtzonque. Huan nopa tlacame catli quitelhuijtoyaj para ma miqui quicajtejque ininyoyo ica se telpoca tlacatl catli itoca Saulo para ma quimocuitlahui. 
<span class="verse" id="AC7_59">59&#160;</span>Huan noja quitejtzonayayaj quema Esteban quinotzqui Tohueyiteco huan quiilhui: “Tohueyiteco Jesús, xijseli notonaltzi.” </div>
<div class='p'>
<span class="verse" id="AC7_60">60&#160;</span>Huan teipa Esteban motlancuaquetzqui huan chicahuac quiijto: “Tohueyiteco, xiquintlapojpolhui ni tlajtlacoli catli nechchihuilíaj.” Huan quema Esteban tlanqui camanalti, mijqui.  </div>
<div class='psalmlabel' id='AC8_0'> 8</div>
<div class='s'>Saulo quincualancaitac tlaneltocani </div>
<div class='p'>
<span class="verse" id="AC8_1">1&#160;</span>Huan Saulo quinyolchicahuayaya nopa tlacame catli quimictijque Esteban. Huajca ipan nopa tonal miyac masehualme pejque quintlaijiyohuiltíaj catli itztoyaj ipan nopa tiopamitl tlen tlaneltocani ipan altepetl Jerusalén. Huajca nopa tlaneltocani mosejsemanque campa hueli ipan nopa estado Judea huan ipan estado Samaria. Huan mocajque ipan altepetl Jerusalén san nopa tlayolmelahuani. 
<span class="verse" id="AC8_2">2&#160;</span>Huan sequin tlacame catli quiicnelíaj Toteco quitlalpachojque Esteban huan chocaque miyac pampa mijqui. 
<span class="verse" id="AC8_3">3&#160;</span>Pero Saulo pejqui chicahuac quintlaijiyohuiltía nochi Toteco itiopa tlen tlaneltocani. Yaya calaquiyaya ipan sesen cali campa mosentiliyayaj huan quinquixtiyaya. Huan quinhuahuatatzayaya tlacame huan sihuame huan quintzacuayaya. </div>
<div class='s'>Felipe tlacamanalhui icamanal Toteco ipan Samaria </div>
<div class='p'>
<span class="verse" id="AC8_4">4&#160;</span>Huan nopa tlaneltocani catli mosejsemantoyaj tlen Jerusalén, yajque campa hueli altepeme huan teilhuijque icamanal Toteco huan quenicatza Jesús temaquixtía. 
<span class="verse" id="AC8_5">5&#160;</span>Huan Felipe yajqui altepetl Samaria huan quincamanalhui miyac masehualme para Jesús itztoya nopa Cristo catli Toteco quititlantoya. 
<span class="verse" id="AC8_6">6&#160;</span>Huan Felipe tlamachtiyaya huan quichihuayaya miyac huejhueyi tlanextilijcayotl. Huan miyac masehualme mosentiliyayaj para quicaquise catli quiijtohuayaya huan quitlachilise catli quichihuayaya. 
<span class="verse" id="AC8_7">7&#160;</span>Huan quinchicahuayaya miyac catli quinpixtoyaj iajacahua Amocualtlacatl. Huan nopa ajacame tzajtziyayaj chicahuac quema quisayayaj ipan inintlacayo masehualme. Huan quinchicajqui miyac masehualme catli tantantixtoyaj huan catli xocuetitoyaj. 
<span class="verse" id="AC8_8">8&#160;</span>Huan yeca oncac se hueyi paquilistli ipan nopa altepetl. </div>
<div class='p'>
<span class="verse" id="AC8_9">9&#160;</span>Huan itztoya nepa se tlacatl itoca Simón catli tlen huejcajya momajtoya tequiti quen se tetlajchihuijquetl ipan nopa altepetl. Huan quincajcayajtoya miyac masehualme ipan nopa estado Samaria. Teilhuiyaya para quipixqui hueyi tequiticayotl. 
<span class="verse" id="AC8_10">10&#160;</span>Huan nochi tlacame huan sihuame nepa masque teicneltzitzi o tlapijpiyani momatque quitlacaquilíaj huan quiijtohuaj tlen ya: “Ni Simón yaya nopa Hueyi Chicahualistli Tlen Toteco.” </div>
<div class='p'>
<span class="verse" id="AC8_11">11&#160;</span>Huan nochi quitoquilijque Simón pampa para miyac xihuitl quincajcayajtoya ica itetlajchihuil. 
<span class="verse" id="AC8_12">12&#160;</span>Pero quema Felipe ajsico, masehualme quicajque nopa cuali camanali tlen Jesucristo huan itequiticayo huan quenicatza Toteco tlanahuatis, huan miyac masehualme quineltocaque. Huan miyac mocuaaltijque, tlacame huan sihuame. 
<span class="verse" id="AC8_13">13&#160;</span>Huan Simón nojquiya quineltocac huan nojquiya mocuaalti huan pejqui nemi ihuaya Felipe. Huan Simón san quisentlachiliyaya nopa tlanextilijcayotl huan huejhueyi tiochicahual nextili catli Felipe quichihuayaya. </div>
<div class='p'>
<span class="verse" id="AC8_14">14&#160;</span>Huan quema nopa tlayolmelahuani ipan altepetl Jerusalén quicajque para miyac masehualme ipan estado Samaria quiselijtoyaj icamanal Toteco, quintitlanque Pedro huan Juan ma yaca nepa. 
<span class="verse" id="AC8_15">15&#160;</span>Huan Pedro huan Juan ajsitoj huan motlatlajtijque para nopa tlaneltocani ma quiselica Itonal Toteco. 
<span class="verse" id="AC8_16">16&#160;</span>Ayamo ajsitoya Itonal Toteco ipan ininyolo pampa san mocuaaltijque ipan itoca Jesús para quitoquilise ya. 
<span class="verse" id="AC8_17">17&#160;</span>Huajca Pedro huan Juan pejque quintlalilíaj ininmax ininpani huan nopa tlaneltocani quiseliyayaj Itonal Toteco ipan ininyolo. </div>
<div class='p'>
<span class="verse" id="AC8_18">18&#160;</span>Huan Simón quiitac quenicatza nopa tlayolmelahuani quintlaliliyayaj ininmax ininpani masehualme huan quiseliyayaj Itonal Toteco, huan nojquiya quinejqui quichihuas. Huajca quincuitlahuilti tomi Pedro huan Juan para ma quimacaca nopa chicahualistli. 
<span class="verse" id="AC8_19">19&#160;</span>Quinilhui: </div>
<div class='p'>―Techmacaca ni chicahualistli nojquiya para nihuelis nijtlalis nomax ipan tlen hueli masehuali huan yaya quiselis Itonal Toteco. </div>
<div class='p'>
<span class="verse" id="AC8_20">20&#160;</span>Huan Pedro quiilhui: </div>
<div class='p'>―Ma Toteco mitztzontlamilti ihuaya motomi pampa timoilhuía huelis tijcohuas nopa catli san Toteco hueli temaca quen se nemactli. 
<span class="verse" id="AC8_21">21&#160;</span>Amo tleno tijpiya ihuaya ni tequitl pampa amo cuali moyolo iixpa Toteco. 
<span class="verse" id="AC8_22">22&#160;</span>Huajca xijpatla moyolo huan xijcahua nopa tlajtlacoli, huan xijtlajtlani Toteco ica nochi moyolo sintla huelis mitztlapojpolhuis ica catli timonejnehuilijtoc ipan moyolo, 
<span class="verse" id="AC8_23">23&#160;</span>pampa niquita tlahuel tiyolquentzi, huan tlajtlacoli motlatzquilijtoc ipan moyolo. </div>
<div class='p'>
<span class="verse" id="AC8_24">24&#160;</span>Pero Simón quiilhui Pedro: </div>
<div class='p'>―Xijtlajtlanica Toteco ma nechtlapojpolhui para amo nechtzontlamiltis quen tiquijtojtoc. </div>
<div class='p'>
<span class="verse" id="AC8_25">25&#160;</span>Huan nopa tlayolmelahuani tlacamanalhuijque icamanal Toteco huan teilhuijque catli quiitztoyaj. Huan teipa mocuepque altepetl Jerusalén. Huan ipan ojtli quipanotiyajque miyac pilaltepetzitzi ipan estado Samaria huan nepa nojquiya tlayolmelahuayayaj icamanal Toteco. </div>
<div class='s'>Felipe ihuaya se tlacatl catli ehua Etiopía </div>
<div class='p'>
<span class="verse" id="AC8_26">26&#160;</span>Teipa ajsico se itequihua Toteco huan quiilhui Felipe: “Xiya ica tlani hasta nopa ojtli catli quisa Jerusalén huan pano ipan nopa huactoc tlali huan yohui hasta Gaza.” </div>
<div class='p'>
<span class="verse" id="AC8_27">27&#160;</span>Huajca Felipe nima quistejqui. Huan nepa quipanti se eunuco tlacatl catli elqui se ihueyi tequitica nopa sihua tlanahuatijquetl Candace ipan tlali Etiopía. Yaya catli quimocuitlahui nochi itomi nopa hueyi tlali. Nopa tlacatl yajtoya Jerusalén para quihueyimatis Toteco, 
<span class="verse" id="AC8_28">28&#160;</span>huan mocuepayaya itlal ipan se cuacarro catli cahuayojme quitilanayayaj. Huan ipan ojtli quipohuayaya nopa amatl catli quiijcuilo tlajtol pannextijquetl Isaías huejcajya. 
<span class="verse" id="AC8_29">29&#160;</span>Huan Itonal Toteco quiilhui Felipe: </div>
<div class='p'>―Xiya, xijnechcahuiti nopa cuacarro. </div>
<div class='p'>
<span class="verse" id="AC8_30">30&#160;</span>Huan Felipe quinechcahui huan quicajqui quipohuayaya iama Isaías. Huan Felipe quitlatzintoquili: </div>
<div class='p'>―¿Tijmachilía catli tijpohua? </div>
<div class='p'>
<span class="verse" id="AC8_31">31&#160;</span>Huan nopa tlacatl quiilhui: </div>
<div class='p'>―Amo huelis nijmachilis sintla amo aqui nechixtomilis. </div>
<div class='p'>Huan quiilhui Felipe ma tlejco huan ma mosehui ihuaya ipan icuacarro. 
<span class="verse" id="AC8_32">32&#160;</span>Huan yaya quipohuayaya ipan Icamanal Toteco campa quiijtohua: </div>
<div class='q'>“Tlacame quihuicase quen quihuicaj se borrego para quimictise. </div>
<div class='q'>Huan quen se pilborregojtzi amo tzajtzi quema masehualme quiximaj, </div>
<div class='q'>nojquiya amo tleno quiijtos quema quihuicase para quimictise. </div>
<div class='q'>
<span class="verse" id="AC8_33">33&#160;</span>Quipinahualtise huan amo quichihuilise catli xitlahuac. </div>
<div class='q'>Amo aqui huelis camanaltis tlen iteipa ixhuihua, </div>
<div class='q'>pampa amo quinpiyas. </div>
<div class='q'>Quimictise huan yaya quisas ipan totlaltipac.” </div>
<div class='p'>
<span class="verse" id="AC8_34">34&#160;</span>Huan nopa eunuco tlacatl quitlatzintoquili Felipe: </div>
<div class='p'>―Techilhui sintla nopa tlajtol pannextijquetl camanaltiyaya catli ya ipantisquía, o camanaltiyaya tlen seyoc ipantis. </div>
<div class='p'>
<span class="verse" id="AC8_35">35&#160;</span>Huajca Felipe pejqui campa quipohuayaya ipan Icamanal Toteco huan quiyolmelajqui nopa cuali camanali tlen Jesús. 
<span class="verse" id="AC8_36">36&#160;</span>Huan yajtiyohuiyayaj ipan ojtli, huan ajsitoj campa se mantoc atl huan nopa tlacatl quiilhui Felipe: </div>
<div class='p'>―Xiquita, nica onca atl. ¿Huelis techcuaaltis? </div>
<div class='p'>
<span class="verse" id="AC8_37">37&#160;</span>Huan Felipe quinanquili: </div>
<div class='p'>―Sintla tijneltoca ica nochi moyolo, nimitzcuaaltis. </div>
<div class='p'>Huan nopa tlacatl quiijto: </div>
<div class='p'>―Nijneltoca para Jesucristo yaya Icone Toteco. </div>
<div class='p'>
<span class="verse" id="AC8_38">38&#160;</span>Huajca Felipe quiilhui ma quiquetza icuacarro. Huan temoque nochi ome san sejco huan calajque ipan nopa atl. Huan Felipe quicuaalti. 
<span class="verse" id="AC8_39">39&#160;</span>Huan quema inijuanti quisayayaj ipan atl, Itonal Toteco quihuicac Felipe, huan nopa tlacatl ayacmo quiitac, pero yajqui ipan iojhui ica paquilistli. 
<span class="verse" id="AC8_40">40&#160;</span>Huan Felipe mopanti ipan altepetl Azoto. Huan quinpanotiyajqui miyac altepeme tlacamanalhuijtiyajqui icamanal Toteco hasta ajsito altepetl Cesarea.  </div>
<div class='psalmlabel' id='AC9_0'> 9</div>
<div class='s'>Saulo quineltocac Tohueyiteco </div>
<div class='p'>
<span class="verse" id="AC9_1">1&#160;</span>Huan Saulo noja quinmajmatiyaya tlaneltocani huan quinequiyaya quinmictis nochi catli quinpantiyaya. Huajca yajqui quiitato nopa hueyi israelita totajtzi. 
<span class="verse" id="AC9_2">2&#160;</span>Huan quitlajtlani ma quimaca amatlajcuiloli para nochi israelita tiopame ipan altepetl Damasco. Nopa amatlajcuiloli quimacac tequiticayotl para quintemos nochi tlacame huan sihuame catli quineltocayayaj “Nopa Ojtli”, quinequi quiijtos masehualme catli quineltocayayaj Jesús, huan quinhualicas ilpitoque hasta altepetl Jerusalén. 
<span class="verse" id="AC9_3">3&#160;</span>Huajca teipa Saulo nejnemiyaya ipan ojtli ipan itequi huan monechcahuiyaya Damasco, huan nimantzi tlatlanexti se hueyi tlahuili tlen ilhuicac catli tlatlanexti yahualtic campa ya. 
<span class="verse" id="AC9_4">4&#160;</span>Huan Saulo huetzqui tlalchi huan quicajqui se catli quicamanalhui huan quiilhui: “Saulo, Saulo, ¿para tlen techtlaijiyohuiltía?” </div>
<div class='p'>
<span class="verse" id="AC9_5">5&#160;</span>Huan Saulo quitlatzintoquili: “¿Ajqueya ta, noTeco?” </div>
<div class='p'>Huan yaya quiilhui: “Na niJesús catli techtlaijiyohuiltía. Nelía timotlaijiyohuiltía moseltzi.” </div>
<div class='p'>
<span class="verse" id="AC9_6">6&#160;</span>Huan Saulo momajmatiyaya hasta huihuipicayaya huan quiijto: “NoTeco, ¿tlaque tijnequi ma nijchihua?” </div>
<div class='p'>Huan Toteco quiilhui: “Ximoquetza huan xiya nopa altepetl, huan se tlacatl mitzilhuis tlaque monequi tijchihuas.” </div>
<div class='p'>
<span class="verse" id="AC9_7">7&#160;</span>Huan nopa tlacame catli itztoyaj ihuaya Saulo momajmatijque hasta amo huelqui moliníaj, pampa quicajque itoscac yaya catli quicamanalhui, pero amo aqui quiitaque. 
<span class="verse" id="AC9_8">8&#160;</span>Huajca Saulo moquetzqui, huan moixteyoltlapo, pero amo hueliyaya tlachiya. Huajca nopa tlacame catli itztoyaj ihuaya quimaitzquijque huan quihuicaque Damasco. 
<span class="verse" id="AC9_9">9&#160;</span>Huan mocajqui popoyotzi eyi tonali huan amo tleno quicuajqui, niyon amo tleno quiijic. </div>
<div class='p'>
<span class="verse" id="AC9_10">10&#160;</span>Huan itztoya nepa Damasco se tlaneltocaquetl catli itoca Ananías. Huan Tohueyiteco quinotzqui ipan se temictli huan quiilhui: “Ananías.” </div>
<div class='p'>Huan ya quinanquili: “Nica niitztoc, Toteco.” </div>
<div class='p'>
<span class="verse" id="AC9_11">11&#160;</span>Huan Tohueyiteco quiilhui: “Ximoquetza huan xiya ipan nopa calle catli itoca ‘Xitlahuac’. Huan xijtemoti se tlacatl catli itoca Saulo catli ehua altepetl Tarso. Yaya itztoc ichaj Judas huan ama motlatlajtía noca na. 
<span class="verse" id="AC9_12">12&#160;</span>Huan ipan se temictli Toteco quinextilijtoc para ajsiti se tlacatl itoca Ananías huan quitlalis imax ipani para huelis tlachiyas sempa.” </div>
<div class='p'>
<span class="verse" id="AC9_13">13&#160;</span>Pero Ananías quinanquili: </div>
<div class='p'>―Tohueyiteco, nijcactoc miyac tlamantli catli quichijtoc nopa Saulo, pampa quintlaijiyohuiltijtoc miyac tlaneltocani nepa Jerusalén. 
<span class="verse" id="AC9_14">14&#160;</span>Huan ama nopa tlayacanani tlen totajtzitzi quimacatoque tequiticayotl nica ipan toaltepe para ma techilpis nochi tojuanti catli timitzneltocaj ta. </div>
<div class='p'>
<span class="verse" id="AC9_15">15&#160;</span>Pero Tohueyiteco quiilhui Ananías: </div>
<div class='p'>―Xiya, pampa nijtlapejpenijtoc para nijtequihuis Saulo para quinilhuis masehualme catli amo israelitame nocamanal. Nojquiya quinilhuis huejhueyi tlanahuatiani huan israelitame tlen na. 
<span class="verse" id="AC9_16">16&#160;</span>Huan na nijnextilis Saulo quenicatza monequi tlaijiyohuis miyac por na [9:16 Por notoca.] pampa nechneltoca. </div>
<div class='p'>
<span class="verse" id="AC9_17">17&#160;</span>Huajca yajqui Ananías huan calaquito ipan nopa cali campa Saulo itztoya, huan quitlali imax ipani huan quiilhui: </div>
<div class='p'>―Noicni Saulo, Tohueyiteco Jesús catli monexti moixpa ipan ojtli campa tihualayaya, nechtitlanqui nica para huelis titlachiyas sempa huan para mitztemitis ica Itonal Toteco. </div>
<div class='p'>
<span class="verse" id="AC9_18">18&#160;</span>Huan ipan nopa tlatoctzi huetzqui se tlamantli catli quitzacuayaya iixteyol, huan sempa huelqui tlachiya cuali. Huajca Saulo moquetzqui huan yajqui mocuaaltito. 
<span class="verse" id="AC9_19">19&#160;</span>Teipa tlacuajqui huan sempa quipixqui fuerza. Huan mocajqui se ome tonali ipan altepetl Damasco ininhuaya tlaneltocani. </div>
<div class='s'>Saulo tlacamanalhui nepa Damasco </div>
<div class='p'>
<span class="verse" id="AC9_20">20&#160;</span>Huan Saulo nima pejqui tlacamanalhuía ipan israelita tiopame. Quinilhuiyaya para Jesús yaya Icone Toteco. </div>
<div class='p'>
<span class="verse" id="AC9_21">21&#160;</span>Huan nochi catli quicajque san quisentlachilijque huan quiijtohuayayaj: </div>
<div class='p'>―¿Amo ya ni Saulo catli quintlaijiyohuiltiyaya nochi catli quineltocaj Jesús ipan altepetl Jerusalén? ¿Amo ya catli hualajtoc nica para quinitzquis tlaneltocani huan quinhuicas ilpitoque hasta Jerusalén para quintemactilis ininmaco nopa tlayacanani tlen totajtzitzi? </div>
<div class='p'>
<span class="verse" id="AC9_22">22&#160;</span>Huan mojmostla Saulo quipixqui más chicahualistli para quinyolmelahuas israelitame ipan altepetl Damasco tlen Jesús. Huan quinnextili ica miyac tlamantli para Jesús itztoya nopa Cristo catli Toteco quiijto quititlanisquía. Huan nopa israelitame amo quimatiyayaj tlaque moilhuise. </div>
<div class='s'>Saulo cholo huan yajqui </div>
<div class='p'>
<span class="verse" id="AC9_23">23&#160;</span>Huan quema panoc miyac tonali, nopa tlayacanca israelitame quisencajque san sejco quenicatza quimictisquíaj Saulo. 
<span class="verse" id="AC9_24">24&#160;</span>Pero Saulo quicajqui catli nopa tlacame monejnehuiliyayaj huan quimatqui quichiyayayaj tonali huan yohuali ipan ipuerta nopa altepetl para quimictise. 
<span class="verse" id="AC9_25">25&#160;</span>Huajca nopa tlaneltocani quitlalijque Saulo ipan se hueyi cuachiquihuitl, huan ica tlayohua quitemohuijque campa coyontoya nopa tepamitl catli quiyahualtzajqui nopa altepetl. Huan quej nopa Saulo huelqui cholo. </div>
<div class='s'>Saulo ajsito ipan Jerusalén </div>
<div class='p'>
<span class="verse" id="AC9_26">26&#160;</span>Huan Saulo ajsito altepetl Jerusalén huan quinequiyaya mosentilis ininhuaya tlaneltocani nepa, pero nochi quiimacasiyayaj pampa amo quineltocaque sintla nelía Saulo ama quineltocatoya Jesús. 
<span class="verse" id="AC9_27">27&#160;</span>Huajca Bernabé quihuicac Saulo iniixpa nopa tlayolmelahuani huan quinilhui quenicatza quiitztoya Tohueyiteco ipan ojtli. Quinilhui nochi catli Jesús quiilhuijtoya huan quenicatza Saulo ica miyac chicahualistli tlacamanalhuiyaya ipan itoca Jesús ipan altepetl Damasco. 
<span class="verse" id="AC9_28">28&#160;</span>Huan nopa tlayolmelahuani quiselijque Saulo, huan teipa yaya mocajqui Jerusalén huan mojmostla nejnenqui ininhuaya. 
<span class="verse" id="AC9_29">29&#160;</span>Huan Saulo moneltlali para quinyolmelahuas nochi masehualme tlen Jesús. Huan tlamiyacapa Saulo quincamanalhui huan quinnajnanquili nopa israelitame catli camanaltij griego; pero inijuanti quitemoyayaj quenicatza huelisquía quimictise. 
<span class="verse" id="AC9_30">30&#160;</span>Huan quema quicajque nopa tlaneltocani tlaque quisencahuayayaj, quihuicaque Saulo hasta altepetl Cesarea, huan teipa quititlanque hasta altepetl Tarso. </div>
<div class='p'>
<span class="verse" id="AC9_31">31&#160;</span>Huajca oncac tlasehuilistli ipan nochi tlanechicoli tlen tlaneltocani ipan estados Judea, Galilea, huan Samaria. Nopa tlaneltocani moscaltijtiyohuiyayaj ipan Tohueyiteco huan quiimacasiyayaj para quiixpanose. Huan más momiyaquiliyayaj pampa Itonal Toteco quinyolchicahuayaya. </div>
<div class='s'>Mochicajqui Eneas </div>
<div class='p'>
<span class="verse" id="AC9_32">32&#160;</span>Huan Pedro quinpaxalojtinenqui tlaneltocani campa hueli huan nojquiya yajqui quinpaxaloto nopa tlaneltocani catli itztoyaj ipan se pilaltepetzi catli itoca Lida. 
<span class="verse" id="AC9_33">33&#160;</span>Huan nepa quipanti se tlacatl catli itoca Eneas. Yaya quipixqui chicueyi xihuitl huilantoya ipan itlapech pampa tantantixtoya. 
<span class="verse" id="AC9_34">34&#160;</span>Huan Pedro quiilhui: </div>
<div class='p'>―Eneas, Jesucristo mitzchicahua. Ximehua huan xijcualtlali motlapech. </div>
<div class='p'>Huan nimantzi mejqui, 
<span class="verse" id="AC9_35">35&#160;</span>huan quiitaque nochi nopa masehualme catli itztoyaj ipan nopa pilaltepetzitzi Lida huan Sarón. Huan yeca nochi quitoquilijque Tohueyiteco Jesús. </div>
<div class='s'>Moyolcuic Dorcas </div>
<div class='p'>
<span class="verse" id="AC9_36">36&#160;</span>Huan ipan nopa tonali itztoya ipan altepetl Jope se sihuatl catli itoca Tabita catli quineltocac Tohueyiteco huan ipan camanali griego itoca eliyaya Dorcas. Yaya nochipa quichihuayaya miyac tlamantli catli cuali para quinpalehuis sequinoc catli quinpolohuayaya catli quinmonequilía. 
<span class="verse" id="AC9_37">37&#160;</span>Huan ipan nopa tonali pejqui mococohua Dorcas huan teipa mijqui. Huan quialtijque nopa mijcatzi, huan quitlalitoj ipan se cuarto huejcapa ipan nopa cali. 
<span class="verse" id="AC9_38">38&#160;</span>Huan nopa altepetl Jope mocahuayaya nechca pilaltepetzi Lida, huan nopa tlaneltocani quicajque para Pedro itztoya ipan Lida. Yeca quintitlanque ome tlacame ma quiilhuitij Pedro ma huala nimantzi. </div>
<div class='p'>
<span class="verse" id="AC9_39">39&#160;</span>Huajca Pedro mocuepqui ininhuaya hasta altepetl Jope. Huan nimantzi quihuicaque ipan nopa cuarto campa quicajtoyaj nopa mijcatzi. Huan itztoyaj nopona nochi cahual toahuihua, huan inijuanti chocayayaj huan quinextiliyayaj nochi yoyomitl catli Dorcas quinijtzomilijtoya. 
<span class="verse" id="AC9_40">40&#160;</span>Huajca Pedro quinilhui ma quisaca, huan motlancuaquetzqui huan motlatlajti ica Toteco. Teipa moicancuepqui ica campa nopa mijcatzi huan quiilhui: </div>
<div class='p'>―Tabita, ximehua. </div>
<div class='p'>Huan Dorcas quitlapo iixteyol, huan quiitac Pedro huan mosehui. 
<span class="verse" id="AC9_41">41&#160;</span>Huan Pedro quimaitzqui huan quitlananqui para ma moquetza. Huan quinnotzqui nopa tlaneltocani huan nopa cahual toahuihua, huan quinnextili para ya yoltoc. 
<span class="verse" id="AC9_42">42&#160;</span>Huan quicajque catli panoc nochi masehualme ipan altepetl Jope, huan miyac quineltocaque Tohueyiteco. 
<span class="verse" id="AC9_43">43&#160;</span>Huan Pedro mocajqui miyac tonali nepa Jope ipan ichaj se cuetlaxhuatzquetl catli itoca Simón.  </div>
<div class='psalmlabel' id='AC10_0'> 10</div>
<div class='s'>Pedro ihuaya Cornelio </div>
<div class='p'>
<span class="verse" id="AC10_1">1&#160;</span>Huan itztoya ipan altepetl Cesarea se tlacatl catli itoca Cornelio catli quinahuatiyaya se pamitl tlen cien soldados catli itoca eliyaya Pamitl Italiano. 
<span class="verse" id="AC10_2">2&#160;</span>Huan yaya huan ichampoyohua quitlepanitaque Toteco Dios huan momocuitlahuijque para ma amo quiixpanose. Quinmacac miyac tomi israelitame catli teicneltzitzi masque yaya amo israelita. Huan yaya tlatoctzitzi motlatlajtiyaya. 
<span class="verse" id="AC10_3">3&#160;</span>Huan se tonal quen las tres ica tiotlac Cornelio tlanemijya quiitac se itequihua Toteco ipan se tlanextili quen se temictli huan itequihua calajqui calijtic campa Cornelio itztoya huan quiijto: “¡Cornelio!” </div>
<div class='p'>
<span class="verse" id="AC10_4">4&#160;</span>Huan Cornelio quisentlachili ica majmajtli huan quitlatzintoquili: “¿Tlaque tijnequi, tata?” </div>
<div class='p'>Huan itequihua Toteco quiilhui: “Toteco quicactoc quema timotlatlajtía ica ya, huan quiitztoc nochi catli tijchihua para tiquinpalehuis catli teicneltzitzi. 
<span class="verse" id="AC10_5">5&#160;</span>Ama xiquintitlani tlacame ma yaca altepetl Jope, huan ma quinotzaca se tlacatl catli itoca Simón Pedro. 
<span class="verse" id="AC10_6">6&#160;</span>Yaya mocahua nechca hueyi atl ipan ichaj se cuetlaxhuatzquetl catli nojquiya itoca Simón. Huan yaya mitzilhuis tlaque monequi tijchihuas.” </div>
<div class='p'>
<span class="verse" id="AC10_7">7&#160;</span>Huan yajqui nopa itequihua Toteco. Huan nimantzi Cornelio quinnotzqui ome itequipanojcahua, huan quinotzqui se soldado catli eliyaya itemach huan catli quitlepanitac Toteco nojquiya. 
<span class="verse" id="AC10_8">8&#160;</span>Huan Cornelio quinilhui nochi catli quiitztoya huan quintitlanqui altepetl Jope. </div>
<div class='p'>
<span class="verse" id="AC10_9">9&#160;</span>Huan hualmostla quema nopa tlacame monechcahuiyayaj campa nopa altepetl, Pedro tlejcoc calpani campa tzontlamayantic pampa eltoya nechca tlajcotona, nopa hora para motlatlajtis ica Toteco. 
<span class="verse" id="AC10_10">10&#160;</span>Huan Pedro mayanayaya huan tlahuel quinequiyaya tlacuas, pero nopa sihuame noja quichihuayayaj nopa tlacualistli. Huan elqui quen Pedro pejqui cochi huan quiitac se tlanextili quen se temictli. 
<span class="verse" id="AC10_11">11&#160;</span>Huan quiitac tlapojtoc ilhuicac huan hualtemoc tlalchi se tlamantli sanijqui se hueyi yoyomitl ilpitoc najcac ipan iyecapa. 
<span class="verse" id="AC10_12">12&#160;</span>Huan nopa hueyi yoyomitl quinpixtoya miyac tlamantli tlapiyalme catli nejnemij tlalchi ica nahui iniicxihua huan miyac tlamantli cohuame huan miyac totome. 
<span class="verse" id="AC10_13">13&#160;</span>Huan Pedro quicajqui se catli quicamanalhui tlen ilhuicac huan quiilhui: “Ximoquetza Pedro, xiquinmicti nopa tlapiyalme huan xiquincua.” </div>
<div class='p'>
<span class="verse" id="AC10_14">14&#160;</span>Huan Pedro quinanquili: “¡Amo, Toteco! Amo quema niquincuajtoc tlapiyalme catli toisraelita tlanahuatilhua quiijtohua amo tlapajpacme huan amo cuali tijcuase.” </div>
<div class='p'>
<span class="verse" id="AC10_15">15&#160;</span>Huan sempa quicamanalhui tlen ilhuicac huan quiilhui: “Sintla Toteco quitlapajpacchijtoc se tlamantli, amo xiquijto para amo tlapajpactli.” </div>
<div class='p'>
<span class="verse" id="AC10_16">16&#160;</span>Huan quej nopa panoc expa, huan nimantzi nopa hueyi yoyomitl sempa tlejcoc ilhuicac. 
<span class="verse" id="AC10_17">17&#160;</span>Huan quema Pedro noja monejnehuiliyaya tlaque quiijtosnequi nopa tlanextili, ajsicoj calteno nopa tlacame catli Cornelio quintitlantoya, huan tlatzintocatinemiyayaj canque ichaj Simón. 
<span class="verse" id="AC10_18">18&#160;</span>Huan tlanojnotzque huan tlatzintocaque: “¿Nica mocahua se tlacatl catli itoca Simón Pedro?” </div>
<div class='p'>
<span class="verse" id="AC10_19">19&#160;</span>Huan Pedro noja moilhuiyaya tlen nopa temictli, huan Itonal Toteco quiilhui: “Xiquita, eyi tlacame mitztemohuaj. 
<span class="verse" id="AC10_20">20&#160;</span>Ximoquetza huan xitemo huan xiya ininhuaya. Amo ximajmahui pampa na niquinhualicac nica.” </div>
<div class='p'>
<span class="verse" id="AC10_21">21&#160;</span>Huajca Pedro temoc hasta campa itztoyaj nopa tlacame catli Cornelio quintitlantoya huan quinilhui: </div>
<div class='p'>―Naya catli antechtemohuaj. ¿Quenque anhualajtoque? </div>
<div class='p'>
<span class="verse" id="AC10_22">22&#160;</span>Huan inijuanti quinanquilijque: </div>
<div class='p'>―Cornelio, se tlayacanquetl tlen cien soldados, techhualtitlantoc. Yaya se cuali tlacatl catli quitlepanita Toteco amoDios anisraelitame huan nochi israelitame quiicnelíaj miyac. Huan hualajqui se itequihua Toteco catli quiilhui Cornelio para ma mitznotzaqui, Pedro, para tiyas ichaj para huelis quitlacaquilis catli tiquilhuis. </div>
<div class='p'>
<span class="verse" id="AC10_23">23&#160;</span>Huajca Pedro quinilhui nopa tlacame ma panoca huan mocajque nepa hasta seyoc tonal. Huan hualmostla Pedro yajqui ininhuaya, huan nojquiya yajque sequin tlaneltocani catli ehuani altepetl Jope. </div>
<div class='p'>
<span class="verse" id="AC10_24">24&#160;</span>Huan ipan nopa seyoc tonal ajsitoj altepetl Cesarea, huan Cornelio quinchixtoya. Yaya quinnotztoya ichampoyohua huan ihuampoyohua catli más quiniximatiyaya huan nochi quinchiyayayaj san sejco. 
<span class="verse" id="AC10_25">25&#160;</span>Huan quema Pedro ajsito, Cornelio quinamijqui huan motlancuaquetzqui iicxitla para quihueyimatis. 
<span class="verse" id="AC10_26">26&#160;</span>Pero Pedro quitlananqui huan quiilhui: </div>
<div class='p'>―Ximoquetza, amo ximotlancuaquetza noixpa, pampa na nojquiya nitlacatl quen ta. </div>
<div class='p'>
<span class="verse" id="AC10_27">27&#160;</span>Huajca Cornelio moquetzqui, huan mocamanalhuijque huan calajque ichaj. Huan Pedro quinitac ya mosentilijtoyaj miyac masehualme. 
<span class="verse" id="AC10_28">28&#160;</span>Huajca Pedro quinilhui: </div>
<div class='p'>―Anquimatij itlanahuatilhua Moisés quiijtohuaj amo cuali para se israelita quen na ma mosentili ininhuaya catli amo israelitame quen amojuanti. Niyon amo techcahuilía para se israelita calaquis ipan ichaj se masehuali catli amo israelita. Pero Toteco nechnextilijtoc ayacmo ma nimoilhui para niyon se masehuali amo tlapajpactli iixpa. 
<span class="verse" id="AC10_29">29&#160;</span>Yeca nihualajqui nimantzi quema antechnotzque huan amo tleno niquijto. Huan ama nijnequi nijmatis quenque antechnotztoque. </div>
<div class='p'>
<span class="verse" id="AC10_30">30&#160;</span>Huan Cornelio quiilhui: </div>
<div class='p'>―Nayopaya nimosahuayaya huan nimotlatlajtiyaya ica Toteco quen ni hora, huan teipa a las tres monexti noixpa se itequihua Toteco catli quipixtoya iyoyo catli cahuaniyaya. 
<span class="verse" id="AC10_31">31&#160;</span>Huan yaya nechilhui: ‘Cornelio, Toteco quicactoc quema timotlatlajtía ica ya huan quiitztoc quen tiquinpalehuía masehualme catli teicneltzitzi. 
<span class="verse" id="AC10_32">32&#160;</span>Huajca ama xiquintitlani motequipanojcahua hasta altepetl Jope, huan ma quinotzatij ma huala Simón Pedro. Yaya itztoc ipan ichaj se cuetlaxhuatzquetl catli nojquiya itoca Simón catli quipixqui ichaj nechca hueyi atl.’ 
<span class="verse" id="AC10_33">33&#160;</span>Huajca nimitznotzqui nimantzi huan nimitztlascamati pampa tihualajqui. Huajca ama nochi tiitztoque nica iixpa Toteco pampa tijnequij tijcaquise nochi catli Toteco mitzilhuijtoc para techilhuis. </div>
<div class='s'>Pedro camanaltic ipan ichaj Cornelio </div>
<div class='p'>
<span class="verse" id="AC10_34">34&#160;</span>Huajca Pedro quinilhui: </div>
<div class='p'>―Nelía nijmati Toteco amo techchicoicnelía timasehualme. 
<span class="verse" id="AC10_35">35&#160;</span>Huan ipan campa hueli tlali yaya quinselía nopa masehualme catli quitlepanitaj huan catli quichihuaj catli cuali. 
<span class="verse" id="AC10_36">36&#160;</span>Huelis anquimatij para Toteco techtitlanili tiisraelitame ni cuali camanali catli quiijtohua para ama onca tlasehuilistli ica Toteco Dios. Huan onca nopa tlasehuilistli por catli quichijqui Jesucristo, yaya catli ininhueyiTeco nochi masehualme. 
<span class="verse" id="AC10_37">37&#160;</span>Ya anquimatij quenicatza pejqui ni camanali achtihui ipan estado Galilea quema Juan tlacamanalhuiyaya huan tecuaaltiyaya huan anquimatij catli teipa panoc ipan nochi estado Judea. 
<span class="verse" id="AC10_38">38&#160;</span>Nojquiya anquimatij tlen Jesús tlen altepetl Nazaret catli Toteco quialti huan quitequitlali, huan quimacac Itonal huan miyac chicahualistli. Anquimatij quenicatza Jesucristo campa hueli tepalehuijtinenqui huan quenicatza quinchicajqui catli quinijiyohuiltiyaya Amocualtlacatl pampa Toteco Dios itztoya ihuaya Jesús. </div>
<div class='p'>
<span class="verse" id="AC10_39">39&#160;</span>“Tojuanti titlayolmelahuani toseltzitzi tiquitaque nochi catli Jesús quichijqui ipan tlali Judea huan ipan altepetl Jerusalén huan yeca titeyolmelahuaj catli panoc. Huan tlacame quicuamapeloltijque Jesús huan yaya mijqui. 
<span class="verse" id="AC10_40">40&#160;</span>Pero quema panotoya eyi tonali, Toteco Dios quiyolcuic, huan quicahuili Jesús ma monexti. 
<span class="verse" id="AC10_41">41&#160;</span>Pero amo quincahuili nochi masehualme ma quiitaca. San techcahuili tojuanti catli Toteco Dios techtlapejpenijtoya huejcajya para tiquitase. Huan titlacuajque huan tiatlique ihuaya quema ya moyolcuitoya. 
<span class="verse" id="AC10_42">42&#160;</span>Huan teipa Jesús technahuati ma tiquincamanalhuitij nochi masehualme tlen ya. Techilhui ma tiquinyolmelahuaca para yaya Jesús catli Toteco Dios nelía quitequitlalijtoc para elis nopa tequitiquetl catli quintlajtolsencahuas masehualme catli itztoque huan catli mictoque. 
<span class="verse" id="AC10_43">43&#160;</span>Yaya Jesús catli ica tlajcuilojque nochi tlajtol pannextiani. Inijuanti quiijtojque para Jesús, Toteco Dios quintlapojpolhuisquía inintlajtlacolhua nochi masehualme catli quineltocase.” </div>
<div class='s'>Masehualme catli amo israelitame quiselijque Itonal Toteco </div>
<div class='p'>
<span class="verse" id="AC10_44">44&#160;</span>Huan quema Pedro noja quinilhuiyaya ni camanali, Itonal Toteco hualajqui huan calajqui ipan ininyolo nochi nopa masehualme catli quitlacaquiliyayaj. 
<span class="verse" id="AC10_45">45&#160;</span>Huan nochi israelita tlaneltocani catli hualajtoyaj ihuaya Pedro san quinsentlachilijque pampa Toteco Dios quinmacayaya Itonal quen se nemactli nochi nopa masehualme catli amo israelitame. 
<span class="verse" id="AC10_46">46&#160;</span>Huan quimatque para temachtli Itonal Toteco pampa quicaquiyayaj nopa masehualme camanaltiyayaj ica sequinoc camanali catli amo momachtijtoyaj huan quipaquilismacayayaj Toteco. 
<span class="verse" id="AC10_47">47&#160;</span>Huajca Pedro quinilhui nopa israelitame catli hualajtoyaj ihuaya: </div>
<div class='p'>―¿Ajqueya huelis quiijtos ma amo tiquincuaaltise ni masehualme catli quiselijtoque Itonal Toteco ipan ininyolo quen tojuanti nojquiya tijselijque achtihuiya? </div>
<div class='p'>
<span class="verse" id="AC10_48">48&#160;</span>Huan Pedro quinnahuati ma quincuaaltica ipan itoca [10:48 Ica itequiticayo] Jesús. Huan teipa nopa masehualme quitlajtlanijque Pedro ma mocahua ininhuaya se ome tonali.  </div>
<div class='psalmlabel' id='AC11_0'> 11</div>
<div class='s'>Pedro quincamanalhui tlaneltocani nepa Jerusalén </div>
<div class='p'>
<span class="verse" id="AC11_1">1&#160;</span>Teipa nopa tlayolmelahuani huan sequinoc tlaneltocani catli itztoyaj campa hueli ipan estado Judea quicajque quenicatza masehualme catli amo israelitame nojquiya quiselijtoyaj icamanal Toteco. 
<span class="verse" id="AC11_2">2&#160;</span>Huan quema Pedro mocuepqui altepetl Jerusalén, sequin nopa israelita tlaneltocani pejque quinajnanquilíaj. 
<span class="verse" id="AC11_3">3&#160;</span>Quiilhuiyayaj: </div>
<div class='p'>―¿Para tlen ticalajqui tiquinpaxaloto ipan ininchaj masehualme catli amo israelitame huan hasta titlacuajqui ininhuaya? </div>
<div class='p'>
<span class="verse" id="AC11_4">4&#160;</span>Huajca Pedro pejqui quinpohuilía nochi catli panotoya huan quinilhui: </div>
<div class='p'>
<span class="verse" id="AC11_5">5&#160;</span>―Niitztoya ipan altepetl Jope huan nimotlatlajtiyaya ica Toteco huan niquitac ipan se tlanextili quen se temictli, hualtemoyaya tlen ilhuicac se hueyi yoyomitl ilpitoc najcac iyecapa huan nechnechcahui. 
<span class="verse" id="AC11_6">6&#160;</span>Huan nijtlachili huan niquinitac miyac tlapiyalme catli nejnemij ipan tlali ica nahui iniicxihua, huan cuatitlan tlapiyalme, huan cohuame huan totome. 
<span class="verse" id="AC11_7">7&#160;</span>Huan nijcajqui se catli nechcamanalhui huan nechilhui: ‘Ximoquetza Pedro, xiquinmicti nopa tlapiyalme huan xiquincua.’ </div>
<div class='p'>
<span class="verse" id="AC11_8">8&#160;</span>“Huan na nijnanquili: ‘¡Amo, noTeco! Amo quema niquincuajtoc tlapiyalme catli amo tlapajpacme o catli totlanahuatilhua tiisraelitame quiijtohuaj amo cuali tiquincuase.’ </div>
<div class='p'>
<span class="verse" id="AC11_9">9&#160;</span>“Huan ica ompa nopa catli nechcamanalhui tlen ilhuicac nechilhui: ‘Amo xiquijto para amo tlapajpactli catli Toteco quitlapajpacchijtoc.’ 
<span class="verse" id="AC11_10">10&#160;</span>Huan quej ni panoc expa huan sempa tlejcoc ilhuicac nopa hueyi yoyomitl. </div>
<div class='p'>
<span class="verse" id="AC11_11">11&#160;</span>“Huan ipan nopa tlatoctzi ajsitoj eyi tlacame catli amo israelitame ipan nopa cali campa nimocahuayaya pampa se tlacatl catli ejqui Cesarea quintitlantoya ma nechnotzatij. 
<span class="verse" id="AC11_12">12&#160;</span>Huan Itonal Toteco nechilhui ma niya ininhuaya huan ma amo nimajmahui. Huan nojquiya yajque nohuaya ni chicuase tlaneltocani huan ticalaquitoj ichaj nopa tlacatl. 
<span class="verse" id="AC11_13">13&#160;</span>Huan yaya techilhui quenicatza quiitztoya se itequihua Toteco catli hualajqui huan moquetzqui icalijtic huan quiilhui ma quintitlani tlacame ma yaca altepetl Jope, huan ma nechnotzatij na huan quiilhui notocax Simón Pedro huan quiilhui para ma niya ichaj. 
<span class="verse" id="AC11_14">14&#160;</span>Huan itequihua Toteco quiilhui para na niquilhuis tlaque monequi quichihuase para Toteco quinmaquixtis tlen inintlajtlacolhua, yaya huan nochi ichampoyohua. </div>
<div class='p'>
<span class="verse" id="AC11_15">15&#160;</span>“Huajca niajsito nepa huan quema nipejqui niquincamanalhuía, Itonal Toteco hualajqui, huan calajqui ipan ininyolo quen calajqui ipan toyolo achtihuiya. 
<span class="verse" id="AC11_16">16&#160;</span>Huajca niquelnamijqui catli Tohueyiteco Jesús quiijto quema itztoya tohuaya, quema techilhui: ‘Juan tecuaalti san ica atl, pero Toteco anmechmacas Itonal ipan amoyolo.’ 
<span class="verse" id="AC11_17">17&#160;</span>Huajca nijmachili para Toteco quinmacatoya Itonal quen nojquiya techmacac quema tijneltocaque Tohueyiteco Jesucristo. Huan ¿ajqueya na para niquilhuis Toteco Dios ma amo quichihua?” </div>
<div class='p'>
<span class="verse" id="AC11_18">18&#160;</span>Huajca quema nopa israelita tlaneltocani catli itztoyaj ipan Jerusalén quicajque icamanal Pedro, ayacmo tleno quinanquilijque. San pejque quipaquilismacaj Toteco huan quiijtojque: </div>
<div class='p'>―Nelía temachtli Toteco Dios nojquiya quincahuilía masehualme catli amo israelitame ma quicahuaca inintlajtlacolhua para ma quiselica nopa nemilistli catli amo quema tlamis. </div>
<div class='s'>Nopa tlaneltocani nepa Antioquía </div>
<div class='p'>
<span class="verse" id="AC11_19">19&#160;</span>Huan miyac tlaneltocani catli mosejsemantoyaj tlen altepetl Jerusalén quema tlacame quimictijque Esteban huan pejque quintlaijiyohuiltíaj sequinoc, ama yajtoyaj hasta tlali Fenicia, huan hasta tlali Chipre huan hasta altepetl Antioquía ipan Siria. Huan nepa quincamanalhuiyayaj san israelitame icamanal Toteco. 
<span class="verse" id="AC11_20">20&#160;</span>Pero sequin tlaneltocani catli ehuani tlali Chipre huan ehuani nopa hueyi altepetl Cirene, yajque altepetl Antioquía huan nepa nojquiya quinyolmelajque masehualme catli amo israelitame tlen nopa cuali camanali tlen Tohueyiteco Jesús. 
<span class="verse" id="AC11_21">21&#160;</span>Huan Tohueyiteco quinmacac ichicahualis, huan miyac masehualme moyolcuepque huan quineltocaque Jesús nepa. </div>
<div class='p'>
<span class="verse" id="AC11_22">22&#160;</span>Huan quicajque tlaneltocani ipan nopa tiopamitl ipan altepetl Jerusalén catli oncayaya ipan altepetl Antioquía, huan yeca quititlanque Bernabé ma yohui nepa. 
<span class="verse" id="AC11_23">23&#160;</span>Huan Bernabé ajsito nepa huan quiitac quenicatza hueyi iyolo Toteco ininhuaya nopa Antioquía ehuani. Huajca nelía pajqui huan quinyolchicajqui para ma quitoquilica Tohueyiteco ica nochi ininyolo huan ma amo quema quicajtehuaca. 
<span class="verse" id="AC11_24">24&#160;</span>Nopa Bernabé itztoya se cuali tlacatl catli temitoc ica Itonal Toteco huan tlahuel chicahuac quineltocac Tohueyiteco. Yeca quema Bernabé itztoya ipan Antioquía tlahuel miyac masehualme quineltocaque Tohueyiteco ica catli ya quinilhui. </div>
<div class='p'>
<span class="verse" id="AC11_25">25&#160;</span>Huan teipa quisqui Bernabé huan yajqui altepetl Tarso quitemoti Saulo. 
<span class="verse" id="AC11_26">26&#160;</span>Huan quema quipanti, san sejco mocuepque altepetl Antioquía. Huan Bernabé huan Saulo mocajque ica nopa tiopamitl tlen tlaneltocani nepa para se xihuitl huan quinmachtijque nelía miyac masehualme. Huan elqui nepa ipan altepetl Antioquía campa masehualme achtihui pejque quintocaxtíaj nopa tlaneltocani “cristianos”, quiijtosnequi, catli quitoquilíaj Cristo. </div>
<div class='p'>
<span class="verse" id="AC11_27">27&#160;</span>Ipan nopa tonali ajsicoj ipan Antioquía sequin tlajtol pannextiani catli hualajtoyaj altepetl Jerusalén. 
<span class="verse" id="AC11_28">28&#160;</span>Huan se tlen inijuanti catli itoca Agabo moquetzqui ipan tlasentililistli huan quinilhui nopa tlaneltocani para hualas se hueyi mayantli ipan nochi tlalme. Itonal Toteco quimachiltijtoya tlen nopa mayantli quema noja ayamo ajsiyaya. Huan teipa nelía panoc nopa mayantli quema tlanahuatiyaya Claudio. 
<span class="verse" id="AC11_29">29&#160;</span>Huajca nopa tlaneltocani ipan altepetl Antioquía moilhuijque cuali quisentilise tomi quen imiyaca sesen quipixtoyaj para temacas. Huan quititlanque para quinpalehuise tlaneltocani catli teicneltzitzi ipan estado Judea. 
<span class="verse" id="AC11_30">30&#160;</span>Huajca quisentilijque nopa tomi huan quititlanque ica Bernabé huan Saulo. Huan inijuanti quihuicaque campa itztoyaj nopa huehue tlaca tlaneltocani ipan estado Judea.  </div>
<div class='psalmlabel' id='AC12_0'> 12</div>
<div class='s'>Herodes quimicti Jacobo huan quitzajqui Pedro </div>
<div class='p'>
<span class="verse" id="AC12_1">1&#160;</span>Ipan nopa tonali Tlanahuatijquetl Herodes Agripa I [12:1 Iixhui Herodes el Grande.] pejqui quinitzquía huan quintlaijiyohuiltía sequin tlaneltocani ipan itiopa Toteco. 
<span class="verse" id="AC12_2">2&#160;</span>Huan yaya tlanahuati ma quimictica ica machete nopa tlayolmelajquetl Jacobo catli eltoya iicni Juan. 
<span class="verse" id="AC12_3">3&#160;</span>Huan quema Herodes quiitac para catli quichijqui quinpacti nopa tlayacanca israelitame catli amo tlaneltocani, quiitzqui Pedro nojquiya huan quitzajqui. Nochi ya ni quichijqui ipan nopa israelita ilhuitl catli itoca Pascua quema nochi quicuajque pantzi catli amo quipixqui tlasonejcayotl. 
<span class="verse" id="AC12_4">4&#160;</span>Huan quema quitzajqui Pedro, quinnahuati nahui pamitl ica nahui soldados ipan sesen pamitl ma quichihuaca hueltas para quimocuitlahuise. Herodes moilhui para quema tlamisquía Pascua, quitemactilis Pedro iniixpa nochi nopa masehualme para quitlajtolsencahuase huan quimictise. 
<span class="verse" id="AC12_5">5&#160;</span>Yeca quema Pedro itztoya ipan tlatzactli, nochi nopa tiopa tlen tlaneltocani motlatlajtiyayaj ica chicahualistli ipan Toteco para ma quimocuitlahui. </div>
<div class='s'>Toteco quiquixti Pedro tlen ipan tlatzactli </div>
<div class='p'>
<span class="verse" id="AC12_6">6&#160;</span>Huan ipan nopa tlayohua quema hualmostla quiquixtisquía, Pedro cochtoya tlajco ome soldados. Quiilpijtoya ica tepos cadena ica nopa soldados ipan sesen lado. Huan ne se ome soldados ijcatoyaj calteno nechca tepos puerta, quimocuitlahuiyayaj nopa tlatzactli. Huan monechcahuiyaya nopa hora ica ijnaloc quema Herodes quiquixtisquía Pedro para quitlajtolsencahuasquía. 
<span class="verse" id="AC12_7">7&#160;</span>Huajca nimantzi tlatlanexti se tlahuili chicahuac ipan nopa tlatzactli huan ajsico se itequihua Toteco huan moquetzqui iixpa Pedro. Huan itequihua Toteco quitoxonqui ielchiquitipa Pedro para quiixitis huan quiilhui: “Ximehua nimantzi.” </div>
<div class='p'>Huan nimantzi huetzque nopa ome tepos cadenas catli ica quimailpijtoyaj. 
<span class="verse" id="AC12_8">8&#160;</span>Huan nopa itequihua Toteco quiilhui: “Ximoquenti moyoyo, huan ximotlalili motecac.” </div>
<div class='p'>Huan Pedro quichijqui, huan nopa itequihua Toteco quiilhui: “Ximopiqui ica motlaque huan techtoquili.” </div>
<div class='p'>
<span class="verse" id="AC12_9">9&#160;</span>Huan Pedro quitoquili huan quisque, pero moilhui huelis san temiquiyaya huan amo quimatqui sintla nelía panoyaya. 
<span class="verse" id="AC12_10">10&#160;</span>Huan inijuanti panoque ipan nopa achtihui puerta campa itztoyaj soldados, huan teipa panoque nopa ompa puerta campa itztoyaj sequinoc soldados. Huan teipa ajsitoj campa nopa hueyi puerta campa quisaj para ajsis ipan altepetl, huan nopa tepos puerta tlapojqui iseltzi. Huan inijuanti quisque huan yajque ipan se calle. Huan nimantzi itequihua Toteco quicajtejqui. 
<span class="verse" id="AC12_11">11&#160;</span>Huajca Pedro momacac cuenta catli panotoya, huan moilhui: “Nelía, Tohueyiteco quititlanqui itequihua para ma nechmanahui para amo tleno nechchihuilis Tlanahuatijquetl Herodes huan nopa israelitame catli quichiyayayaj para nechmictise.” </div>
<div class='p'>
<span class="verse" id="AC12_12">12&#160;</span>Huan teipa quema Pedro momacac cuenta catli panotoya, yajqui ichaj María, inana Juan Marcos, pampa nepa mosentilijtoyaj miyac tlaneltocani para motlatlajtise ica Toteco. 
<span class="verse" id="AC12_13">13&#160;</span>Huan Pedro quitajtacani cuapuerta, huan hualajqui se ichpocatl catli itoca Rode quitlachilico ajqueya itztoya calteno. 
<span class="verse" id="AC12_14">14&#160;</span>Huan nopa Rode quitoscacajqui huan quitoscamachili para Pedro, pero pampa nelpano paquiyaya, amo quicaltlapo. San motlalo calijtic para quinilhuiti nochi para Pedro itztoya calteno. 
<span class="verse" id="AC12_15">15&#160;</span>Huan inijuanti quinanquilijque: </div>
<div class='p'>―¡Tihuihuitic! </div>
<div class='p'>Pero Rode ica más temachili quinilhui para melahuac Pedro itztoya calteno. Huan quiilhuijque: </div>
<div class='p'>―Amo ya. Huelis nopa itequihua Toteco catli quimocuitlahuía. </div>
<div class='p'>
<span class="verse" id="AC12_16">16&#160;</span>Pero Pedro noja quitajtacaniyaya cuapuerta, huajca inijuanti yajque quicaltlapotoj, huan san quisentlachilijque quema quiitaque. 
<span class="verse" id="AC12_17">17&#160;</span>Pero Pedro quinmailhui ma amo molinica, huan quinpohuili quenicatza Tohueyiteco quiquixtijtoya ipan tlatzactli. Huan quinilhui: </div>
<div class='p'>―Xiquinpohuilica Jacobo huan nochi toicnihua catli panotoc. </div>
<div class='p'>Huan Pedro quisqui huan yajqui sejco lugar. </div>
<div class='p'>
<span class="verse" id="AC12_18">18&#160;</span>Huan quema tlanesqui, amo quimatque tlaque moilhuise nochi nopa soldados pampa amo quimachilijque catli panotoya ica Pedro. 
<span class="verse" id="AC12_19">19&#160;</span>Huan Herodes quintitlanqui tlacame ma quitemotij campa hueli huan amo quipantijque. Huan quintlatzintoquili nopa soldados catli quimocuitlahuiyayaj tlatzactli tlaque panoc, huan amo quimatiyayaj tlaque quinanquilise, yeca Herodes tlanahuati ma quinmictica. Huan teipa quisqui Herodes ipan estado Judea huan temotiyajqui ipan ojtli hasta altepetl Cesarea iteno hueyi atl huan mocajqui nepa. </div>
<div class='s'>Mijqui Herodes </div>
<div class='p'>
<span class="verse" id="AC12_20">20&#160;</span>Huan Herodes nelía cualaniyaya ica nochi masehualme catli ehuayayaj altepeme Tiro huan Sidón, yeca nopa masehualme moilhuijque cuali para nochi ma yaca san sejco quiitatij para moyoltlalise ihuaya. Huan mohuampoxchijque ica Blasto, itequipanojca Herodes, para ma quicamanalhui Herodes para ma ayacmo cualani ininhuaya, pampa inintlacualis hualajqui tlen itlal. 
<span class="verse" id="AC12_21">21&#160;</span>Huajca Herodes quitlali se tonal para quincamanalhuis nopa Tiro huan Sidón ehuani huan motlalili iyoyo catli más cuajcualtzi para se tlanahuatijquetl. Huan mosehuito iniixpa ipan ihueyi siyaj huan pejqui quincamanalhuía. 
<span class="verse" id="AC12_22">22&#160;</span>Huan quema camanaltic Herodes, nochi nopa Tiro huan Sidón ehuani pejque quihueyimatij Herodes huan pejque quitzajtzilíaj: “Tijcaquij se totiotzi catli techcamanalhuía pampa ya ni amo san se masehuali.” </div>
<div class='p'>
<span class="verse" id="AC12_23">23&#160;</span>Huajca ipan nopa tlatoctzi hualajqui se itequihua Toteco huan quichijqui ma mococo Herodes pampa quincahuili ma quihueyichihuaca quen Dios. Amo quinilhui san Toteco Dios quinamiqui para ma tijhueyichihuase. Huan miyac ocuilime quicuajque itlacayo huan mijqui. </div>
<div class='p'>
<span class="verse" id="AC12_24">24&#160;</span>Huan más momajqui icamanal Toteco huan más momiyaquilijque tlaneltocani. </div>
<div class='p'>
<span class="verse" id="AC12_25">25&#160;</span>Bernabé huan Saulo quintlamimacaque nopa tlaneltocani ipan estado Judea nopa tomi catli tlaneltocani ipan Antioquía quititlantoyaj. Huan teipa quisque Jerusalén huan sempa mocuepque altepetl Antioquía. Huan quihuicaque Juan Marcos ininhuaya.  </div>
<div class='psalmlabel' id='AC13_0'> 13</div>
<div class='s'>Bernabé huan Saulo quipehualtijque inintequi </div>
<div class='p'>
<span class="verse" id="AC13_1">1&#160;</span>Itztoyaj sequin tlajtol pannextiani huan tlamachtiani ipan nopa tiopamitl tlen tlaneltocani ipan altepetl Antioquía. Itztoyaj Saulo, Bernabé, Simón catli nojquiya itoca Niger huan itztoyaj Lucio catli ejqui Cirene huan Manaén catli moscalti ica Herodes catli quipixqui tequiticayotl ipan estado Galilea. 
<span class="verse" id="AC13_2">2&#160;</span>Huan se tonal nochi quihueyimatiyayaj Toteco huan motlatlajtiyayaj, huan mosahuayayaj, huan Itonal Toteco quinilhui: “Xiquiniyocatlalica Bernabé huan Saulo para ma yaca ipan se tequitl catli niquintlapejpenijtoc ma quichihuaca.” </div>
<div class='p'>
<span class="verse" id="AC13_3">3&#160;</span>Huajca mosajque huan motlatlajtijque, huan quintlalilijque ininmax ininpani Bernabé huan Saulo para ma quiselica inintequi. Huan quintitlanque ma yaca tequititij. </div>
<div class='s'>Bernabé huan Saulo yajque tlali Chipre </div>
<div class='p'>
<span class="verse" id="AC13_4">4&#160;</span>Huajca Itonal Toteco quintitlanqui Bernabé huan Saulo huan inijuanti yajque altepetl Seleucia. Nepa calajque ipan se hueyi cuaacali huan yajque hasta tlali Chipre. 
<span class="verse" id="AC13_5">5&#160;</span>Huan ajsitoj ipan altepetl Salamina huan pejque tlacamanalhuíaj icamanal Toteco ipan israelita tiopame. Huan Juan Marcos yajqui ininhuaya para quinpalehuis. 
<span class="verse" id="AC13_6">6&#160;</span>Bernabé huan Saulo panotiyajque campa hueli ipan nopa piltlaltzi Chipre catli mocahua tlatlajco hueyi atl huan teipa ajsitoj altepetl Pafos. Huan nepa quipantijque se israelita catli itoca Barjesús catli eliyaya se tetlajchihuijquetl huan se istlacatica tlajtol pannextijquetl. 
<span class="verse" id="AC13_7">7&#160;</span>Huan Barjesús itztoya ihuaya se hueyi tequitiquetl catli itoca Sergio Paulo, catli quipixqui miyac itlalnamiquilis. Huan nopa tequitiquetl quinnotzqui Bernabé huan Saulo ma hualaca ichaj pampa quinequiyaya quicaquis icamanal Toteco. 
<span class="verse" id="AC13_8">8&#160;</span>Pero nopa tetlajchihuijquetl Barjesús, catli itoca Elimas ica camanali griego, quintzacuili pampa amo quinequiyaya nopa tequitiquetl ma quineltoca icamanal Toteco. 
<span class="verse" id="AC13_9">9&#160;</span>Huajca Saulo, catli nojquiya itoca Pablo, temitoya ica Itonal Toteco, quitlachili nopa tetlajchihuijquetl, 
<span class="verse" id="AC13_10">10&#160;</span>huan quiilhui: </div>
<div class='p'>―Elimas, tiicone Amocualtlacatl. San tijmati titlacajcayahua huan tijchihua nochi catli amo cuali. Tiicualancaitaca nochi catli xitlahuac. Nochipa tiquintzacuilía catli quinequij calaquise ipan icualojhui Toteco. 
<span class="verse" id="AC13_11">11&#160;</span>Huajca xiquita, amantzi Tohueyiteco mitztlaijiyohuiltis huan timocahuas tipopoyotzi huan amo titlachiyas para miyac tonali. </div>
<div class='p'>Huan nimantzi ixtzintlayohuili huan mocajqui popoyotzi huan pejqui quimatemohua ajqueya quimatilanasquía. 
<span class="verse" id="AC13_12">12&#160;</span>Huan nopa hueyi tequitiquetl Sergio quiitac catli panoc ica Elimas, huan quineltocac icamanal Toteco huan quisentlachili ica nochi catli quicajqui tlen Jesús. </div>
<div class='s'>Pablo huan Bernabé yajque Antioquía ipan tlali Pisidia </div>
<div class='p'>
<span class="verse" id="AC13_13">13&#160;</span>Teipa Pablo ininhuaya ihuampoyohua calajque ipan cuaacali huan quisque Pafos huan ajsitoj nopa altepetl Perge ipan tlali Panfilia. Huan nepa Juan Marcos quincajtejqui huan mocuepqui Jerusalén. 
<span class="verse" id="AC13_14">14&#160;</span>Huan teipa Pablo huan Bernabé quisque altepetl Perge huan yajque seyoc altepetl catli nojquiya itoca Antioquía pero ni Antioquía elqui ipan tlali Pisidia. Huan ipan sábado, nopa tonal para mosiyajquetzase israelitame, Pablo huan Bernabé calajque ipan nopa israelita tiopamitl nepa huan mosehuijque. 
<span class="verse" id="AC13_15">15&#160;</span>Huan nopa tequitini tlen tiopamitl quipojque tlen itlanahuatilhua Moisés huan tlen nopa amatlapohuali catli quiijcuilojtoyaj itlajtol pannextijcahua Toteco. Huan teipa nopa tequitini quinnotzque Pablo huan Bernabé huan quinilhuijque: </div>
<div class='p'>―Toicnihua, sintla anquipiyaj se camanali para ica antechyolchicahuase, huajca techilhuica ama. </div>
<div class='p'>
<span class="verse" id="AC13_16">16&#160;</span>Huajca Pablo moquetzqui huan quinmailhui nopa masehualme ma amo molinica. Quiijto: </div>
<div class='p'>―Xijtlacaquilica anisraelitame huan nochi catli anquitlepanitaj Toteco. 
<span class="verse" id="AC13_17">17&#160;</span>Toteco, yaya catli toDios tiisraelitame, quintlapejpeni tohuejcapan tatahua, huan quinchihuili para ma momiyaquilijtiyaca quema itztoyaj ipan nopa tlali Egipto huejcajya. Teipa Toteco quinquixti ipan Egipto ica ihueyi chicahualis. 
<span class="verse" id="AC13_18">18&#160;</span>Huan para cuarenta xihuitl Toteco quinijiyohui nochi catli tohuejcapan tatahua quichihuayayaj ipan nopa huactoc tlali campa amo tleno eli. 
<span class="verse" id="AC13_19">19&#160;</span>Huan Toteco quinmicti chicome inieso masehualme catli itztoyaj ipan tlali Canaán, sesen ica seyoc tlamantli inincamanal huan Toteco quinmacac nopa tlali tohuejcapan tatahua. 
<span class="verse" id="AC13_20">20&#160;</span>Nochi ni panoc para nahui ciento huan cincuenta xihuitl. </div>
<div class='p'>“Huan teipa Toteco quintlali jueces para tetlajtolsencajque hasta monexti nopa tlajtol pannextijquetl Samuel. 
<span class="verse" id="AC13_21">21&#160;</span>Huan teipa tohuejcapan tatahua quitlajtlanijque Toteco ma quitlali se hueyi tlanahuatijquetl. Huan Toteco quitlali Saúl, icone Cis, yaya catli se iteipa ixhui tohuejcapan tata Benjamín. Huan Saúl tlanahuati para se cuarenta xihuitl. 
<span class="verse" id="AC13_22">22&#160;</span>Huan teipa Toteco quiquixti Saúl huan quitlali David para elis tlanahuatijquetl. Huan Toteco quiijto: ‘Nijpantijtoc David, icone Isaí, para eli se tlacatl catli tlahuel nechyolpactía. Yaya quichihuas nochi catli nijnequi ma quichihua.’ ” </div>
<div class='p'>
<span class="verse" id="AC13_23">23&#160;</span>Pablo noja quincamanalhuiyaya nopa masehualme tlen Antioquía huan quinilhui: </div>
<div class='p'>―Toteco techtitlanili se iteipa ixhui nopa Tlanahuatijquetl David quen techtencahuili para quichihuas, huan yaya Jesús, Totemaquixtijca tiisraelitame. 
<span class="verse" id="AC13_24">24&#160;</span>Pero quema ayamo hualayaya Jesús, hualajqui Juan quinilhuico israelitame ma quipatlaca ininyolo huan ma mocuaaltica. 
<span class="verse" id="AC13_25">25&#160;</span>Huan quema Juan quitlamiyaya itequi, quinilhui masehualme para amo ya Cristo catli inijuanti moilhuiyayaj. Quinilhui para Cristo hualasquía teipa. Huan Juan quiijto para yaya amo quinamiqui itztos itequipanojca Cristo, niyon para quiquixtilis itecac. </div>
<div class='p'>
<span class="verse" id="AC13_26">26&#160;</span>“Annoisraelita icnihua catli aniteipa ixhuihua tohuejcapan tata Abraham, xijtlacaquilica. Nojquiya xijtlacaquilica amojuanti catli amo anisraelitame pero anquitoquilíaj Toteco, toDios tiisraelitame. Toteco techmacatoc tojuanti nochi ni camanali para techmaquixtis. 
<span class="verse" id="AC13_27">27&#160;</span>Pero quema ajsico Jesús nepa, amo quiiximatque Jerusalén ehuani huan inintequiticahua, masque sesen sábado momajtoyaj yohui israelita tiopa huan quitlacaquilíaj nopa camanali catli itlajtol pannextijcahua Toteco quiijcuilojque tlen ya. Inijuanti amo quimachilijque nopa camanali quinilhuiyaya tlen Jesús. Huajca quichijque senquistoc nochi catli nopa tlajtol pannextiani quiijtojtoyaj achtihuiya para quichihuasquíaj. 
<span class="verse" id="AC13_28">28&#160;</span>Huan masque amo quipantilijque niyon se itlajtlacol, quitlajtlanijque Pilato ma quimicti. 
<span class="verse" id="AC13_29">29&#160;</span>Huajca nochi panoc quen catli ijcuilijtoc huejcajya ipan iniama nopa tlajtol pannextiani para teipa panos. Huan quitemohuijque itlacayo ipan nopa cuamapeli, huan quitlalijque ipan se teostotl. 
<span class="verse" id="AC13_30">30&#160;</span>Pero Toteco Dios quiyolcuic Jesús quema ya mictoya, 
<span class="verse" id="AC13_31">31&#160;</span>huan para miyac tonali Jesús monexti iniixpa nopa masehualme catli ipan ipejya itequi quisque ipan estado Galilea ihuaya huan yajque hasta Jerusalén. Huan inijuanti catli quiitaque Jesús quema moyolcuitoya, ama tlayolmelajtinemij tlen ya. </div>
<div class='p'>
<span class="verse" id="AC13_32">32&#160;</span>“Huan tojuanti nojquiya timechilhuíaj ni cuali camanali catli Toteco quintencahuili tohuejcapan tatahua achtihuiya para teipa techmacas. 
<span class="verse" id="AC13_33">33&#160;</span>Huan Toteco techchihuilijtoc tiininteipa ixhuihua quen quinilhuijtoya tohuejcapan tatahua quichihuasquía pampa quiyolcuic Jesús. Eltoc quen ijcuilijtoc ipan nopa Salmo ome: ‘Ta tiNocone. Ama nitlayolmelahua tlamiyacapa para na nimoTata.’ 
<span class="verse" id="AC13_34">34&#160;</span>Huan Toteco huejcajya quiijto quiyolcuis Jesús huan amo palanis itlacayo. Quej ni ijcuilijtoc ipan Icamanal Toteco campa Toteco quiilhui Jesús: ‘Temachtli nimitzmacas nopa tlatiochihualistli catli nijtencahuili David para nijmacas.’ 
<span class="verse" id="AC13_35">35&#160;</span>Ipan seyoc Salmo David quiijto: ‘Ta tiToteco, amo tijcahuilis ma palani itlacayo Motequipanojca Catli Tlatzejtzeloltic.’ </div>
<div class='p'>
<span class="verse" id="AC13_36">36&#160;</span>“Pero ni camanali amo camanalti tlen David pampa David tequitqui ica imasehualhua huan teipa mijqui huan quitlalpachojque huan palanqui itlacayo. 
<span class="verse" id="AC13_37">37&#160;</span>Pero ni camanali camanalti tlen Jesús catli Toteco quiyolcuic huan itlacayo amo palanqui. 
<span class="verse" id="AC13_38">38&#160;</span>Huajca noicnihua, xijmatica san yaya Jesús catli timechyolmelahuaj huelis anmechtlapojpolhuis amotlajtlacolhua. 
<span class="verse" id="AC13_39">39&#160;</span>Nochi masehualme catli quineltocaj Jesús, yaya quinchihua xitlahuaque iixpa Toteco Dios, pero itlanahuatilhua Moisés amo quema huelque quichihuase se acajya xitlahuac iixpa Toteco. 
<span class="verse" id="AC13_40">40&#160;</span>Huajca xijtlacaquilica ni camanali tlen Jesús huan xijneltocaca. Ximomocuitlahuica para amo ma anmechpanos catli nopa tlajtol pannextiani huejcajya quiijcuilojque campa Toteco quiijto: </div>
<div class='q'>
<span class="verse" id="AC13_41">41&#160;</span>‘Xiquitaca, amojuanti catli antechtlaijilhuijtoque. </div>
<div class='q'>Ximosentlachilica ica catli nijchihua huan teipa anmiquise, </div>
<div class='q'>Pampa na niDios nijchihuas huejhueyi tlamantli ipan ni tonali catli amo anquineltocase masque sequinoc anmechpohuilise para quiitztoque.’ ” </div>
<div class='m'>Huajca Pablo tlanqui quincamanalhuía nopa masehualme. </div>
<div class='p'>
<span class="verse" id="AC13_42">42&#160;</span>Huan quema Pablo ihuaya Bernabé quisayayaj ipan nopa israelita tiopamitl nopa tonal, nopa tiopa tequitini quintlajtlanijque ma sempa hualaca hualchicueyi, huan sempa ma quincamanalhuise tlen Jesús. 
<span class="verse" id="AC13_43">43&#160;</span>Huan quema quisque nochi masehualme ipan nopa tlasentililistli, quintoquilijque Pablo huan Bernabé miyac israelitame huan miyac catli amo israelitame pero quiselijtoyaj inintiocamanal israelitame. Huan Pablo huan Bernabé quinilhuijque ma quitoquilijtiyaca Toteco pampa nelía hueyi iyolo ica nochi tojuanti. </div>
<div class='p'>
<span class="verse" id="AC13_44">44&#160;</span>Huan hualchicueyi sempa ajsico nopa tonal para mosiyajquetzase israelitame, huan mosentilijque nechca nochi masehualme catli itztoyaj Antioquía para quicaquise icamanal Toteco. 
<span class="verse" id="AC13_45">45&#160;</span>Pero nopa tlayacanca israelitame quiitaque para hualajtoyaj miyac masehualme para quicaquise icamanal Toteco huan pejque quichicoitaj Pablo. Quiijtojque para amo neli catli quiijtohuayayaj huan quintlaijilhuijque. 
<span class="verse" id="AC13_46">46&#160;</span>Huajca Pablo huan Bernabé moneltlalijque huan camanaltique ica miyac chicahualistli huan quinilhuijque: </div>
<div class='p'>―Monequiyaya achtihui timechilhuise anisraelitame ni camanali tlen Toteco. Pero amo anquinequij anquineltocase. Anmoilhuíaj amo quinamiqui para anquiselise ni nemilistli catli amo quema tlamis. Yeca amantzi timechcajtehuase huan tiquincamanalhuitij san masehualme catli amo israelitame, 
<span class="verse" id="AC13_47">47&#160;</span>pampa Toteco quej nopa technahuati campa ijcuilijtoc: </div>
<div class='q'>‘Nimitztlapejpeni para tiquinnextilis ni camanali masehualme catli amo israelitame ipan campa hueli tlali ipan tlaltipactli. </div>
<div class='q'>Quej nopa quiiximatise catli monequi para nochi huelise momaquixtise tlen inintlajtlacolhua hasta campa más huejca ipan tlaltipactli.’ </div>
<div class='p'>
<span class="verse" id="AC13_48">48&#160;</span>Huan inijuanti catli amo israelitame nepa quicajque catli Pablo quiijto, huan tlahuel pajque. Huan quitlascamatque Toteco para icamanal. Huan quineltocaque nochi inijuanti catli Tohueyiteco ipa quintlapejpenijtoya para itztose para nochipa. 
<span class="verse" id="AC13_49">49&#160;</span>Huajca quej nopa momajqui icamanal Toteco ipan nochi nopa tlali. 
<span class="verse" id="AC13_50">50&#160;</span>Pero nopa tlayacanca israelitame quinajcomanque tequitini ipan nopa altepetl huan sequin sihuame catli tlapijpixtoyaj ipan nopa israelita tiopamitl. Huan nochi inijuanti mosisinijque san sejco huan quintlaijiyohuiltijque Pablo huan Bernabé huan quintojtocaque tlen inialtepe. 
<span class="verse" id="AC13_51">51&#160;</span>Huajca Pablo huan Bernabé quitzejtzelojque iniicxihua para quinnextilise amo cuali catli nopa israelitame quinchihuilijtoyaj, huan teipa yajque altepetl Iconio. 
<span class="verse" id="AC13_52">52&#160;</span>Pero nopa tlaneltocani catli mocajque nepa ipan Antioquía quipixque hueyi paquilistli huan temitoyaj ininyolo ica Itonal Toteco.  </div>
<div class='psalmlabel' id='AC14_0'> 14</div>
<div class='s'>Pablo huan Bernabé nepa Iconio </div>
<div class='p'>
<span class="verse" id="AC14_1">1&#160;</span>Huan teipa ipan altepetl Iconio Pablo huan Bernabé calajque san sejco ipan nopa israelita tiopamitl huan tecamanalhuijque ica tlahuel miyac chicahualistli hasta quineltocaque Jesús miyac israelitame huan miyac catli amo israelitame huan camanaltique griego. 
<span class="verse" id="AC14_2">2&#160;</span>Pero israelitame catli amo quineltocaque pejque quinajcomanaj masehualme catli amo israelitame para ma cualanica ica Pablo huan Bernabé. 
<span class="verse" id="AC14_3">3&#160;</span>Pero Pablo huan Bernabé motemachijque ipan Toteco, huan mocajque nepa miyac tonali huan tlacamanalhuiyayaj ica miyac chicahualistli huan quinilhuiyayaj para nelhueyi iyolo Toteco ica masehualme. Huan Tohueyiteco quinmacac chicahualistli ma quichihuaca tlanextilijcayotl huan tiochicahual nextili para tenextilise para Toteco Dios quinmacayaya inincamanal. 
<span class="verse" id="AC14_4">4&#160;</span>Pero nopa altepetl Iconio ehuani motlajcoxelojque huan sequin quintoquiliyayaj nopa tlayacanca israelitame, huan sequinoc quintoquiliyayaj nopa tlayolmelahuani. 
<span class="verse" id="AC14_5">5&#160;</span>Huan nopa tlayacanca israelitame, ininhuaya catli amo israelitame huan inintequiticahua, monejnehuilijque san sejco quenicatza quinitzquisquíaj Pablo huan Bernabé huan quintejtzonasquíaj. 
<span class="verse" id="AC14_6">6&#160;</span>Pero Pablo huan Bernabé quicajque catli quinequiyayaj quinchihuilise huan cholojtejque. Yajque hasta tlali Licaonia campa mocahuaj altepeme Listra huan Derbe huan calajque ipan miyac altepeme huan pilaltepetzitzi catli nechcatzitzi. 
<span class="verse" id="AC14_7">7&#160;</span>Huan nepa tlacamanalhuijque icamanal Toteco. </div>
<div class='s'>Tlacame quitejtzonque Pablo nepa Listra </div>
<div class='p'>
<span class="verse" id="AC14_8">8&#160;</span>Huan ipan altepetl Listra itztoya se tlacatl catli amo quema nejnentoya hasta quema tlacatqui pampa eltoya xocuetzitzi iicxihua. 
<span class="verse" id="AC14_9">9&#160;</span>Huan nopa tlacatl mosehuiyaya huan quicaquiyaya catli Pablo quiijto. Huan Pablo quitlachili huan quiitac quineltoca para huelis mochicahuas. 
<span class="verse" id="AC14_10">10&#160;</span>Huajca Pablo nelchicahuac quiilhui: </div>
<div class='p'>―Ximoquetza huan xijxitlahua moicxihua. </div>
<div class='p'>Huan yaya moquetzqui, huitontejqui huan pejqui nejnemi. 
<span class="verse" id="AC14_11">11&#160;</span>Huan quiitaque nopa masehualme catli Pablo quichijtoya, huan pejque tzajtzij ica inincamanal Licaonia. Quiijtojque: </div>
<div class='p'>―Ome totiotzitzi mocueptoque masehualme huan ajsicoj nica. </div>
<div class='p'>
<span class="verse" id="AC14_12">12&#160;</span>Huan quitocaxtiyayaj Bernabé nopa tlaixcopincayotl Júpiter huan Pablo nopa tlaixcopincayotl Mercurio, pampa Pablo miyac camanaltiyaya. 
<span class="verse" id="AC14_13">13&#160;</span>Huan eltoya se tiopamitl iteno altepetl Listra campa masehualme quihueyimatque Júpiter. Huan se totajtzi catli quitequipano Júpiter nepa quinhualicac torojme huan xochi mecatl. Huan yaya ininhuaya nochi nopa masehualme quinequiyayaj quinmictise nopa torojme, huan quinmacase Pablo huan Bernabé quen tlacajcahualistli para quinhueyimatisquíaj. 
<span class="verse" id="AC14_14">14&#160;</span>Pero quema Pablo huan Bernabé quiitaque catli quichihuayayaj, quitzayanque ininyoyo para ma quimatica nopa masehualme amo cuali catli quichihuasnequiyayaj. Huan Pablo ihuaya Bernabé motlalojque campa itztoyaj nopa masehualme, 
<span class="verse" id="AC14_15">15&#160;</span>huan tzajtzique: </div>
<div class='p'>―Tatame, amo quinamiqui catli anquichihuaj. Tojuanti nojquiya timasehualme quen amojuanti. San tihualajque timechilhuise para monequi anquicajtehuase amotlaixcopincayohua huan amotiotzitzi catli amo tleno anmechpalehuíaj. Monequi xijneltocaca Toteco catli nelía itztoc, catli quichijqui ilhuicactli, tlaltipactli, nochi hueyi atl, huan nochi tlamantli catli ininpan itztoque. 
<span class="verse" id="AC14_16">16&#160;</span>Huejcajya Toteco Dios quincahuili nochi masehualme ma nemica quen quinpactiyaya. 
<span class="verse" id="AC14_17">17&#160;</span>Pero noja Toteco quinnextiliyaya ajqueya yaya huan quinchihuiliyaya masehualme catli cuali. Quichijqui ma tlaquiyahui huan ma onca pixquistli catli cuali. Huan temacayaya nochi catli monequiyaya para ma tlacuaca huan para ma yolpaquica. </div>
<div class='p'>
<span class="verse" id="AC14_18">18&#160;</span>Huan masque Pablo quinilhui nochi ni camanali, noja quinequiyayaj quinmictise torojme para quinmacase quen se tlacajcahualistli. Ica ohui quintzacuilijque para ma amo quichihuaca. </div>
<div class='p'>
<span class="verse" id="AC14_19">19&#160;</span>Pero teipa ajsicoj sequin tlayacanca israelitame catli hualajtoyaj altepeme Antioquía huan Iconio campa Pablo huan Bernabé cholojtejtoyaj. Huan tlahuel quinajcomanque nopa miyac masehualme ipan Listra huan sentic quitejtzonque Pablo. Huan moilhuijque ya mictoc, huajca quihuahuatatzque altepeteno huan quicajtejque. 
<span class="verse" id="AC14_20">20&#160;</span>Pero nopa tlaneltocani quiyahualocoj Pablo, huan nimantzi mejqui huan sempa calaquito ipan nopa altepetl. Huan hualmostla, Pablo huan Bernabé quisque Listra huan yajque altepetl Derbe. </div>
<div class='p'>
<span class="verse" id="AC14_21">21&#160;</span>Huan tlacamanalhuijque icamanal Toteco nepa Derbe, huan miyac quineltocaque Jesús. Huan teipa Pablo huan Bernabé mocuepque Listra, Iconio, huan Antioquía. 
<span class="verse" id="AC14_22">22&#160;</span>Huan ipan nopa altepeme quinyolchicajque nopa tlaneltocani huan quinmacaque tetili para más ma motemachijtinemica ipan Tohueyiteco, quinilhuijque: “Monequi tijpanotiyase miyac tlaohuijcayotl nica, huan teipa ticalaquise campa Toteco tlanahuatía.” </div>
<div class='p'>
<span class="verse" id="AC14_23">23&#160;</span>Huan Pablo huan Bernabé quintlapejpenijque huehue tlaca tlaneltocani campa hueli ipan sesen tiopamitl tlen tlaneltocani. Huan mosajque, huan motlatlajtijque ininhuaya huan quincajque imaco Toteco catli ipan motemachijtoyaj. </div>
<div class='s'>Pablo huan Bernabé mocuepque Antioquía ipan tlali Siria </div>
<div class='p'>
<span class="verse" id="AC14_24">24&#160;</span>Teipa Pablo huan Bernabé quisque nepa huan panoque ipan tlali Pisidia huan ajsitoj tlali Panfilia. 
<span class="verse" id="AC14_25">25&#160;</span>Huan tlacamanalhuijque icamanal Toteco ipan altepetl Perge huan teipa yajque altepetl Atalia. 
<span class="verse" id="AC14_26">26&#160;</span>Nepa calajque ipan cuaacali huan mocuepque ipan altepetl Antioquía ipan tlali Siria campa nopa tlaneltocani achtihuiya quintlapejpenijtoyaj huan quincajtoyaj imaco Toteco catli hueyi iyolo tohuaya para ma quichihuaca nopa tequitl catli ama ya quitlamichijtoyaj. 
<span class="verse" id="AC14_27">27&#160;</span>Huan quema Pablo huan Bernabé ajsitoj Antioquía, mosentilijque nopa tiopamitl tlen tlaneltocani nopona. Huan Pablo huan Bernabé quinpohuilijque nochi catli Toteco quichijtoya ica inijuanti, huan quinilhuijque quenicatza quitlapo puerta para masehualme catli amo israelitame ma nojquiya quineltocaca Jesús. 
<span class="verse" id="AC14_28">28&#160;</span>Huan mocajque Antioquía ininhuaya nopa tlaneltocani para miyac tonali.  </div>
<div class='psalmlabel' id='AC15_0'> 15</div>
<div class='s'>Nopa tlanechicoli tlen tlayacanca tlaneltocani nepa Jerusalén </div>
<div class='p'>
<span class="verse" id="AC15_1">1&#160;</span>Huan quema Pablo huan Bernabé noja itztoyaj nepa Antioquía ipan tlali Siria, ajsicoj sequin tlacame catli hualajque estado Judea. Inijuanti pejque quinmachtíaj nopa tlaneltocani para tlacame catli amo israelitame amo huelis momaquixtise tlen inintlajtlacol sintla amo motequilise nopa machiyotl catli itoca circuncisión ipan inintlacayo quen tlamachti Moisés. 
<span class="verse" id="AC15_2">2&#160;</span>Huan Pablo huan Bernabé chicahuac quincamanalhuijque nopa tlacame para amo melahuac inintlamachtil. Huajca nopa tlaneltocani nepa Antioquía moilhuijque para elisquía cuali sintla Pablo huan Bernabé ininhuaya sequinoc tlacame ma yaca hasta altepetl Jerusalén para quincamanalhuitij nopa tlayolmelahuani huan huehue tlacame tlen tlaneltocani, huan san sejco quisencahuase ni tlamantli. </div>
<div class='p'>
<span class="verse" id="AC15_3">3&#160;</span>Huajca nopa tiopamitl tlen tlaneltocani ipan Antioquía quintitlanque Pablo huan Bernabé huan nopa sequinoc tlacame ma yaca. Huan inijuanti quisque huan panotiyajque tlalme Fenicia huan Samaria. Huan quinyolmelajque tlaneltocani nepa para masehualme catli amo israelitame quicajtehuayayaj inintlamachtil catli huejcajya huan quineltocayayaj Jesús. Huan nochi tlaneltocani nepa pajque miyac quema quicajque ni camanali. </div>
<div class='p'>
<span class="verse" id="AC15_4">4&#160;</span>Teipa Pablo huan Bernabé ajsitoj Jerusalén huan nopa tiopamitl tlen tlaneltocani nepa, huan nopa tlayolmelahuani huan huehue tlacame quinselijque ica paquilistli. Huan Pablo huan Bernabé quinpohuilijque nochi catli Toteco quinpalehuijtoya ma quichihuaca ica catli amo israelitame. 
<span class="verse" id="AC15_5">5&#160;</span>Pero moquetzque ipan nopa tlasentililistli sequin fariseos catli quineltocaque Jesús huan quiijtojque para monequi catli amo israelitame ma motequilica nopa machiyotl catli itoca circuncisión huan nojquiya monequi quintoquilise itlanahuatilhua Moisés para Toteco quinmaquixtis tlen inintlajtlacolhua. </div>
<div class='p'>
<span class="verse" id="AC15_6">6&#160;</span>Huajca nochi tlayolmelahuani huan huehue tlacame tlen tlaneltocani mosentilijque ininseli para quisencahuase nopa tlamantli. 
<span class="verse" id="AC15_7">7&#160;</span>Huan monajnanquilijque para miyac hora, huan teipa Pedro moquetzqui huan quinilhui: </div>
<div class='p'>―Noicnihua, anquimatij quenicatza huejcajya Tohueyiteco nechtlapejpeni na ma niquinilhui masehualme catli amo israelitame icamanal Toteco para huelis quineltocase. 
<span class="verse" id="AC15_8">8&#160;</span>Huan Toteco yaya catli quiiximati ininyolo nochi masehualme quinexti para quinselijtoya nopa masehualme catli amo israelitame pampa nojquiya quinmacac Itonal quen techmacac tiisraelitame achtihuiya. 
<span class="verse" id="AC15_9">9&#160;</span>Yaya quinchihuili san se quen techchihuilijtoya tojuanti, huan quinyolpajpajqui quema quineltocaque Jesús. 
<span class="verse" id="AC15_10">10&#160;</span>Huajca ¿quenque amo anquiselíaj catli Toteco quinchihuili? ¿Quenque anquinequij para nopa tlaneltocani catli amo israelitame ma quintoquilica tlanahuatilme catli pano ohui catli niyon tojuanti, niyon tohuejcapan tatahua, amo tihuelque tiquintoquilijque? 
<span class="verse" id="AC15_11">11&#160;</span>Tijmatij para hueyi iyolo Toteco ica nochi tojuanti. Huan Toteco techtlajtlacolquixti tiisraelitame huan catli amo israelitame quema tijneltocaque Tohueyiteco Jesús. </div>
<div class='p'>
<span class="verse" id="AC15_12">12&#160;</span>Huajca nochi nopa tlaneltocani ayacmo tleno más quiijtojque. San más quitlacaquilijque quema Bernabé huan Pablo pejque quinpohuilíaj quenicatza Toteco Dios quinpalehuijtoya quichihuase huejhueyi tlanextilijcayotl huan tiochicahual nextili iniixpa nopa masehualme catli amo israelitame. 
<span class="verse" id="AC15_13">13&#160;</span>Huan quema Pablo huan Bernabé tlanque camanaltij, Jacobo quiijto: </div>
<div class='p'>―Noicnihua, techtlacaquilica. 
<span class="verse" id="AC15_14">14&#160;</span>Simón Pedro ya techilhuijtoc quen Toteco achtihuiya pejqui quinnotza masehualme catli amo israelitame para quiniyocaquixtis sequin inijuanti para quihueyimatise. 
<span class="verse" id="AC15_15">15&#160;</span>Huan masehualme catli amo israelitame monequi quiiximatise Toteco para quitlamiltis catli itlajtol pannextijcahua Toteco huejcajya quiijcuilojque para teipa panos. Pampa huejcajya Toteco quiijto: </div>
<div class='q'>
<span class="verse" id="AC15_16">16&#160;</span>‘Quema tlamis nochi ni tlamantli, </div>
<div class='q'>teipa na nimocuepas huan sempa nijsencahuas campa David tlanahuatiyaya catli ama eltoc quen se cali catli huetztoc. </div>
<div class='q'>Quena, masque tlamisosolijtoc campa David tlanahuati, </div>
<div class='q'>nijcualtlalis huan nijsencahuas quen ipa eltoya para nepa nitlanahuatis. </div>
<div class='q'>
<span class="verse" id="AC15_17">17&#160;</span>Para nopa israelitame catli mocahuaj ma nechtemoca para nechiximatise, </div>
<div class='q'>ininhuaya nochi nopa masehualme catli amo israelitame catli nechneltocaj. </div>
<div class='q'>
<span class="verse" id="AC15_18">18&#160;</span>Quej ni na niquijtohua, niamoTeco. </div>
<div class='q'>Na catli nihueli nimechmatiltis tlen huejcajya catli panos teipa.’ </div>
<div class='p'>
<span class="verse" id="AC15_19">19&#160;</span>Jacobo noja quincamanalhui huan quinilhui: </div>
<div class='p'>―Huajca na nimoilhuía ayacmo tiquincuatotonise catli amo israelitame catli quinequij quitoquilise Tohueyiteco. 
<span class="verse" id="AC15_20">20&#160;</span>Cuali tiquintlajcuilhuise huan tiquinilhuise ma amo quicuaca tlacualistli catli sequinoc quitlalijtoque iniixpa totiotzitzi. Huan ma amo quichihuaca tlamantli ihuaya se catli amo ininnamic. Nojquiya ma amo quincuaca tlapiyalme catli san quinquechpatzcatoque. Niyon ma amo quicuaca estli, 
<span class="verse" id="AC15_21">21&#160;</span>pampa tlen huejcajya huan hasta ama ipan sesen altepetl itztoque israelitame catli tlacamanalhuíaj itlanahuatilhua Moisés ipan sesen tonal para mosiyajquetzase huan inijuanti tlahuel quiijiyaj ya inon. </div>
<div class='p'>
<span class="verse" id="AC15_22">22&#160;</span>Huajca nochi tlayolmelahuani, huan nopa huehue tlacame, huan nochi sequinoc tlaneltocani ipan nopa tiopamitl ipan Jerusalén quiijtojque cualtitoc catli quiijto Jacobo. Huan moilhuijque cuali para quintlapejpenise se ome tlacame ma yaca Antioquía ininhuaya Pablo huan Bernabé. Huan quintlapejpenijque ome tlacame catli tlayacanayayaj, se itoca Silas huan seyoc itoca Judas catli nojquiya itoca Barsabás. 
<span class="verse" id="AC15_23">23&#160;</span>Huan ininhuaya quititlanque ni amatlajcuiloli catli quej ni quiijto: </div>
<div class='b'> &#160; </div>
<div class='q'>Tojuanti titlayolmelahuani huan tihuehue tlacame tlen tlaneltocani nica ipan Jerusalén timechtlajcuilhuíaj ica ni amatlajcuiloli. </div>
<div class='q'>Timechtlajpalohuaj amojuanti antoicnihua catli amo anisraelitame nepa ipan altepetl Antioquía huan ipan tlali Siria huan Cilicia. </div>
<div class='q'>
<span class="verse" id="AC15_24">24&#160;</span>Tijcactoque sequin tlacame quisque nica huan yajque nepa huan anmechcuatotonijque huan anmechmacaque tequipacholi ica catli anmechilhuiyayaj, pero xijmatica para tojuanti amo tiquintitlantoque. 
<span class="verse" id="AC15_25">25&#160;</span>Yeca san sejco tiquitaque cuali tiquintlapejpenisquíaj sequin tlacame ma yaca nepa ininhuaya Pablo huan Bernabé catli tiquinicnelíaj miyac. 
<span class="verse" id="AC15_26">26&#160;</span>Inijuanti quipanotoque miyac tlaohuijcayotl hasta mopantijque nechca miquilistli pampa quineltocaj [15:26 Por itoca.] Tohueyiteco Jesucristo. 
<span class="verse" id="AC15_27">27&#160;</span>Huan ama timechtitlanilíaj Judas huan Silas para anmechilhuise catli tiquijtojque nica. 
<span class="verse" id="AC15_28">28&#160;</span>Itonal Toteco technextilijtoc para amo cuali timechtlalilise miyac tlanahuatilme catli nelía ohui para anquineltoquilise. San timechilhuise ni tlanahuatilme catli más monequi: 
<span class="verse" id="AC15_29">29&#160;</span>Amo xijcuaca tlacualistli catli sequinoc quitlalijtoque iixpa se totiotzitzi. Amo xijcuaca estli, niyon tlapiyalme catli san quinquechpatzcatoque. Huan amo xijchihuaca tlamantli ihuaya se catli amo amonamic. Sintla anquichihuase nochi ni tlamantli, anquichihuase catli cuali. </div>
<div class='q'>Ma xiitztoca ica cuali. </div>
<div class='b'> &#160; </div>
<div class='m'>Quej nopa quiijto nopa amatl. </div>
<div class='p'>
<span class="verse" id="AC15_30">30&#160;</span>Huajca quej ni nopa tlanechicoli ipan Jerusalén quintitlanque Pablo, Bernabé, Judas huan Silas hasta Antioquía. Huan mosentilijque nochi tlaneltocani catli ejque nepa, huan quinmactilijque nopa amatlajcuiloli. 
<span class="verse" id="AC15_31">31&#160;</span>Huan nopa tlaneltocani ipan Antioquía quipojque huan nelía pajque ica catli quiijcuilojtoyaj. 
<span class="verse" id="AC15_32">32&#160;</span>Huan pampa Judas huan Silas nojquiya eliyayaj tlajtol pannextiani, inijuanti quincamanalhuijque nopa tlaneltocani miyac; huan quinyolchicajque huan quinmacaque más tetili ipan Toteco. 
<span class="verse" id="AC15_33">33&#160;</span>Huajca Judas huan Silas mocajque ipan Antioquía se quentzi tonali, huan teipa nopa tlaneltocani quintitlanque ica paquilistli para ma mocuepaca Jerusalén ica nopa tlaneltocani catli quintitlantoyaj. 
<span class="verse" id="AC15_34">34&#160;</span>Pero teipa Silas quinejqui mocahuas Antioquía. 
<span class="verse" id="AC15_35">35&#160;</span>Huan Pablo huan Bernabé nojquiya mocajque ipan Antioquía huan quinpalehuijque nopa sequinoc catli tlamachtiyayaj huan tlacamanalhuiyayaj icamanal Tohueyiteco nepa. </div>
<div class='s'>Pablo ica ompa quinpaxaloto tlaneltocani campa hueli </div>
<div class='p'>
<span class="verse" id="AC15_36">36&#160;</span>Teipa panoc miyac tonali, huan Pablo quiilhui Bernabé: </div>
<div class='p'>―Ma tiyaca sempa, tiquinpaxalotij nochi catli quineltocaque Jesús ipan sesen altepetl campa titlacamanalhuijque icamanal Toteco achtihuiya. Ma tiquitatij quenicatza itztoque nopa tlaneltocani. </div>
<div class='p'>
<span class="verse" id="AC15_37">37&#160;</span>Huan Bernabé quinequiyaya quihuicas Juan Marcos ininhuaya, 
<span class="verse" id="AC15_38">38&#160;</span>huan Pablo amo quinequiyaya Juan Marcos ma yohui, pampa yaya quincajtejtoya ipan tlali Panfilia quema achtihui yajque ipan ojtli. Amo mocajqui ininhuaya ipan nopa tequitl. 
<span class="verse" id="AC15_39">39&#160;</span>Huajca Pablo huan Bernabé tlahuel monajnanquilijque ica ni tlamantli hasta moiyocacajque. Huan Bernabé quihuicac Juan Marcos huan calajque ipan cuaacali huan yajque tlali Chipre. 
<span class="verse" id="AC15_40">40&#160;</span>Huan Pablo quitlapejpeni Silas ma yohui ihuaya. Huan nopa tlaneltocani tlen Antioquía quintlalijque imaco Toteco catli hueyi iyolo para ma quintiochihuas. Huan teipa Pablo huan Silas quisque. 
<span class="verse" id="AC15_41">41&#160;</span>Huan Pablo huan Silas nejnentiyajqui; huan panoque tlalme Siria huan Cilicia huan quinyolchicajtiyajque sesen tiopamitl tlen tlaneltocani.  </div>
<div class='psalmlabel' id='AC16_0'> 16</div>
<div class='s'>Timoteo yajqui ininhuaya Pablo huan Silas </div>
<div class='p'>
<span class="verse" id="AC16_1">1&#160;</span>Teipa Pablo huan Silas ajsitoj altepetl Derbe huan altepetl Listra campa itztoya se tlaneltocaquetl catli itoca Timoteo. Inana Timoteo elqui se israelita catli quineltocatoya Jesús huan itata Timoteo amo ya se israelita, yaya se tlacatl griego. 
<span class="verse" id="AC16_2">2&#160;</span>Huan nochi tlaneltocani ipan Listra huan Iconio camanaltique cuali tlen Timoteo. 
<span class="verse" id="AC16_3">3&#160;</span>Huan Pablo quinequiyaya quihuicas Timoteo ihuaya para ma quipalehuis ipan itequi, pero achtihui quitequili nopa machiyotl itoca circuncisión ipan itlacayo Timoteo. Pablo quichijqui pampa quimatiyaya itztoyaj miyac israelitame ipan nopa altepeme campa yohuiyayaj. Huan quinequiyaya ma quiselica Timoteo, huan nochi quimatque itata Timoteo eltoya se tlacatl griego. 
<span class="verse" id="AC16_4">4&#160;</span>Huan Pablo, Silas huan Timoteo panotiyohuiyayaj nochi nopa altepeme huan quinilhuijtiyohuiyayaj nopa tlaneltocani catli quiijtojtoyaj nopa tlayolmelahuani huan huehue tlacame catli itztoyaj ipan altepetl Jerusalén. 
<span class="verse" id="AC16_5">5&#160;</span>Huajca quinyolchicajque nopa tiopame tlen tlaneltocani nepa huan quinmacaque más tetili para quineltocase Toteco. Huan mojmostla Toteco quinmiyaquiliyaya más nopa masehualme catli quineltocayayaj Jesús. </div>
<div class='s'>Pablo quiitac ipan temictli se Macedonia ejquetl </div>
<div class='p'>
<span class="verse" id="AC16_6">6&#160;</span>Itonal Toteco amo quincahuili Pablo huan ihuampoyohua ma tlacamanalhuica icamanal Toteco ipan tlali Asia ipan nopa tonali. Huajca panotiyajque ipan tlalme Frigia huan Galacia para nepa tlacamanalhuijque. 
<span class="verse" id="AC16_7">7&#160;</span>Teipa ajsitoj iteno tlali Misia huan moilhuiyayaj yasquíaj tlali Bitinia, pero Itonal Jesús amo quincahuili ma yaca. 
<span class="verse" id="AC16_8">8&#160;</span>Huajca panoque ipan tlali Misia huan ixtemotoj hasta altepetl Troas catli mocahua nechca hueyi atl. 
<span class="verse" id="AC16_9">9&#160;</span>Nepa se tlayohua Pablo quiitac se tlanextili quen se temictli, huan se tlacatl catli ehua tlali Macedonia moquetzayaya inechca huan ica nochi iyolo quitlajtlaniyaya: “Nojquiya xihuala ipan notlal Macedonia huan techpalehuiqui.” 
<span class="verse" id="AC16_10">10&#160;</span>Huan quema Pablo quiitac ni tlanextili, nimantzi yaya huan Silas huan na niLucas timocualchijchijque tiyase tlali Macedonia, pampa tijmatiyayaj Toteco technotzayaya nojquiya ma titlacamanalhuitij icamanal nepa. </div>
<div class='s'>Pablo huan Silas itztoque Filipos </div>
<div class='p'>
<span class="verse" id="AC16_11">11&#160;</span>Huan ticalajque ipan cuaacali nepa ipan altepetl Troas huan tiyajque xitlahuac hasta nopa piltlaltzi Samotracia catli mocahua tlatlajco ipan hueyi atl, huan hualmostla tiajsitoj altepetl Neápolis. 
<span class="verse" id="AC16_12">12&#160;</span>Huan teipa tiquisque huan tiyajque Filipos, se altepetl hueyi ipan tlali Macedonia catli altepetl Roma quinahuatía. Huan timocajque nepa se quentzi tonali. </div>
<div class='p'>
<span class="verse" id="AC16_13">13&#160;</span>Ipan se tonal para mosiyajquetzase israelitame, tiquisque ipan nopa altepetl huan tiyajque hasta se hueyatl campa israelitame momajtoyaj yohuij motlatlajtitij ica Toteco. Huan timosehuijque huan pejqui tiquincamanalhuíaj sequin sihuame catli mosentilijtoyaj nepa. 
<span class="verse" id="AC16_14">14&#160;</span>Huan se sihuatl catli techtlacaquiliyaya itoca Lidia huan ehua altepetl Tiatira. Yaya eliyaya se yoyon nemacaquetl tlen se cuali yoyomitl catli ixmorado. Nopa sihuatl quihueyimatqui Toteco toDios tiisraelitame huan ipan nopa hora Toteco quitlapoli iyolo para ma quimachili catli Pablo tlamachtiyaya. 
<span class="verse" id="AC16_15">15&#160;</span>Huan Lidia ininhuaya nochi catli itztoyaj ipan ichaj mocuaaltijque. Huan teipa Lidia techilhui: </div>
<div class='p'>―Anquimatij temachtli nijneltocatoc Jesús, huajca xihualaca, ximocahuaca nochaj. </div>
<div class='p'>Huan miyac huelta techtlajtlani hasta tiyajque timocahuatoj ichaj. </div>
<div class='p'>
<span class="verse" id="AC16_16">16&#160;</span>Huan se tonal tiyohuiyayaj campa timomajtoyaj timotlatlajtíaj ica Toteco huan tijpantijque se ichpoca tequipanojquetl catli quipixqui se fiero ajacatl tlen Amocualtlacatl catli quimacac chicahualistli para ma teyolmelahua catli panosquía teipa. Huan itecohua nopa ichpocatl quitlantoyaj miyac tomi ica ya. 
<span class="verse" id="AC16_17">17&#160;</span>Huan nopa ichpocatl pejqui techtoquilijtinemi huan chicahuac quiijtohua: “Ni tlacame quitequipanohuaj Toteco Dios Catli Más Quipiya Tlanahuatili. Anmechilhuíaj quenicatza anmechmaquixtis tlen amotlajtlacolhua.” </div>
<div class='p'>
<span class="verse" id="AC16_18">18&#160;</span>Huan quej nopa quichijqui miyac tonali. Huajca ica teipa Pablo mocueso ica ya huan icantlachixqui huan quiilhui nopa ajacatl catli itztoya ipan itlacayo nopa ichpocatl: </div>
<div class='p'>―Nimitznahuatía ipan itoca [16:18 Ica itequiticayo.] Jesucristo, xiquisa ipan ni ichpocatl. </div>
<div class='p'>Huan nimantzi nopa ajacatl quistejqui ipan itlacayo. </div>
<div class='p'>
<span class="verse" id="AC16_19">19&#160;</span>Huan quema itecohua quiitaque ayacmo quipixqui nopa ajacatl para quinilhuis masehualme ininsuertes huan ayacmo huelque quitlanij tomi, quinitzquijque Pablo huan Silas huan quinhuicaque iniixpa tequitini ipan tequicali. 
<span class="verse" id="AC16_20">20&#160;</span>Huan quinixnextijque iniixpa nopa tequitini catli más huejhueyi huan quinilhuijque: </div>
<div class='p'>―Ni israelitame quinajcomanaj miyac masehualme ipan toaltepe. 
<span class="verse" id="AC16_21">21&#160;</span>Tlamachtíaj miyac tlamantli catli totlanahuatilhua tiromanos amo techcahuilíaj ma tijselica. </div>
<div class='p'>
<span class="verse" id="AC16_22">22&#160;</span>Huajca nochi nopa miyac masehualme nepa nojquiya motlananque por Pablo huan Silas. Huan nopa tequitini tlanahuatijque ma quinquixtilica ininyoyo, huan ma quinhuitequica ica cuahuitl. 
<span class="verse" id="AC16_23">23&#160;</span>Huan quema ya tlantoyaj quinhuitequij miyac, quintzajque huan tlanahuatijque ma quinmocuitlahuica miyac para amo cholose. 
<span class="verse" id="AC16_24">24&#160;</span>Huajca nopa tetzajquetl quincalaqui ipan nopa cuarto catli más calijtic huan más temachtli ipan tlatzactli. Huan quinilpijque iniicxiquechtla tlajco ome huejhueyi cuahuitl. </div>
<div class='p'>
<span class="verse" id="AC16_25">25&#160;</span>Huan tlajco yohual Pablo huan Silas motlatlajtiyayaj huan huicayayaj tiohuicatl huan quintlacaquiliyayaj nopa sequinoc tlatzacme. 
<span class="verse" id="AC16_26">26&#160;</span>Huan nimantzi tlahuel mojmolini tlali huan mojmolini hasta itzinpehualtil nopa tlatzactli. Huan ipan nopa tlatoctzi tlapojque nochi ipuertas nopa tlatzactli huan huetzqui nochi tepos cadenas catli ica ilpitoyaj nopa tlatzacme. 
<span class="verse" id="AC16_27">27&#160;</span>Huan isac nopa tetzajquetl, huan quiitac tlapojtoc nochi puertas huan quiquixti imachete para momictis. Moilhuiyaya cholojtoyaj nochi tlatzacme. 
<span class="verse" id="AC16_28">28&#160;</span>Huajca Pablo chicahuac tzajtzic huan quiilhui: </div>
<div class='p'>―Amo ximomicti. Nochi tiitztoque nica. </div>
<div class='p'>
<span class="verse" id="AC16_29">29&#160;</span>Huan nopa tetzajquetl tlajtlanqui se tlahuili huan motlalo más calijtic hasta campa itztoyaj Pablo huan Silas. Huan motlancuaquetzqui huihuipicayaya iniixpa. 
<span class="verse" id="AC16_30">30&#160;</span>Teipa quinquixti más calteno huan quintlatzintoquili: </div>
<div class='p'>―Tatame, ¿tlaque monequi nijchihuas para nimomaquixtis tlen notlajtlacolhua? </div>
<div class='p'>
<span class="verse" id="AC16_31">31&#160;</span>Huan quinanquilijque: </div>
<div class='p'>―Xijneltoca Tohueyiteco Jesucristo, huan yaya mitzmaquixtis, ta huan nochi mochampoyohua. </div>
<div class='p'>
<span class="verse" id="AC16_32">32&#160;</span>Huajca Pablo huan Silas yajque quinilhuijque icamanal Toteco nochi catli itztoyaj ichaj nopa tetzajquetl. 
<span class="verse" id="AC16_33">33&#160;</span>Huan tlajco yohual nopa tetzajquetl quinhuicac huan quinpajpaquili campa quincocojtoyaj. Huan teipa Pablo huan Silas quincuaaltijque nopa tetzajquetl ihuaya nochi catli itztoyaj ichaj. 
<span class="verse" id="AC16_34">34&#160;</span>Huan sempa quinhuicac Pablo huan Silas ichaj huan quintlamacato. Huan nopa tetzajquetl ihuaya ichampoyohua nelía pajque pampa quineltocaque Tohueyiteco Jesucristo. </div>
<div class='p'>
<span class="verse" id="AC16_35">35&#160;</span>Huan ica ijnaloc nopa huejhueyi tequitini quintitlanque policías para ma quiilhuitij nopa tetzajquetl ma quinmajcahualti Pablo huan Silas. 
<span class="verse" id="AC16_36">36&#160;</span>Huajca nopa tetzajquetl quiilhui Pablo: </div>
<div class='p'>―Nopa tequitini nechilhuijtoque ma nimechmajcahualti. Huajca ya huelis anquisase. Xiyaca ica cuali. </div>
<div class='p'>
<span class="verse" id="AC16_37">37&#160;</span>Pero Pablo quinilhui nopa policías: </div>
<div class='p'>―Inijuanti techhuitejque ica cuahuitl iniixpa nochi ni altepetl. Amo techtlatzintoquilijque catli panoc, san techtzajque. Amo quinamiqui catli quichijque pampa tojuanti tiromanos. Huan ama quinequij ma tiyaca ichtacatzi, pero amo quej nopa tiyase. Ma hualaca nopa tequitini ma techquixtiquij. </div>
<div class='p'>
<span class="verse" id="AC16_38">38&#160;</span>Huajca nopa policías quinilhuitoj nopa huejhueyi tequitini catli Pablo quiijto. Huan momajmatijque quema quicajque para Pablo huan Silas quipixque nopa tequiticayotl catli Roma ehuani quipiyaj. 
<span class="verse" id="AC16_39">39&#160;</span>Huajca nopa tequitini yajque campa tlatzactli huan quintlajtlanitoj tlapojpolhuili Pablo huan Silas ica catli quinchihuilijtoyaj. Huan quinquixtijque ipan tlatzactli huan ica cuali quintlajtlanijque ma quisaca inialtepe. </div>
<div class='p'>
<span class="verse" id="AC16_40">40&#160;</span>Huajca quema Pablo huan Silas quistejque ipan tlatzactli, yajque ichaj Lidia. Huan Pablo quinitac nochi tlaneltocani, huan quinyolchicajqui ipan Toteco huan teipa quistejque.  </div>
<div class='psalmlabel' id='AC17_0'> 17</div>
<div class='s'>Masehualme moajcomanque nepa ipan Tesalónica </div>
<div class='p'>
<span class="verse" id="AC17_1">1&#160;</span>Huan Pablo huan Silas panotiquisque ipan altepeme Anfípolis huan Apolonia huan teipa ajsitoj altepetl Tesalónica campa eltoya se israelita tiopamitl. 
<span class="verse" id="AC17_2">2&#160;</span>Huan Pablo calajqui ipan nopa tiopamitl quen momajtoya quichihua, huan sesen sábado para eyi semana quincamanalhuito israelitame catli mosentilijque nepa. 
<span class="verse" id="AC17_3">3&#160;</span>Quinnextiliyaya ipan Icamanal Toteco quen monequiyaya tlaijiyohuis nopa Cristo catli Toteco quititlanisquía huan monequiyaya para yaya miquis huan sempa moyolcuis. Huan quinilhui: </div>
<div class='p'>―Ni Jesús catli nimechyolmelahua amantzi, yaya nopa Cristo. </div>
<div class='p'>
<span class="verse" id="AC17_4">4&#160;</span>Huan quineltocaque Jesús sequin israelitame huan miyac griego masehualme catli ya momatque quitlepanitaj Toteco. Nojquiya quineltocaque miyac griega sihuame catli tominpixque huan nochi pejque nejnemij ica Pablo huan Silas. 
<span class="verse" id="AC17_5">5&#160;</span>Huajca nopa israelitame catli amo quineltocatoyaj Toteco pejque quinchicoitaj. Huan quinhuicaque sequin amo cuajcualme catli nochipa mosehuiyayaj tianquis, huan ica inijuanti quinajcomanque nochi catli itztoyaj ipan altepetl Tesalónica. Huan miyac masehualme mosentilijque. Huan teipa nochi yajque ichaj Jasón para quintemotij Pablo huan Silas huan quinquixtise iniixpa nochi nopa masehualme. 
<span class="verse" id="AC17_6">6&#160;</span>Pero amo quinpantijque. Yeca quinquixtijque Jasón ininhuaya sequinoc tlaneltocani, huan quinhuahuatatzque iniixpa nopa tequitini tlen nopa altepetl, huan tzajtzique: </div>
<div class='p'>―Ni tlacame catli quiajcomantoque nochi tlaltipactli ya hualajque nica nojquiya. 
<span class="verse" id="AC17_7">7&#160;</span>Huan ni Jasón quinselijtoc ipan ichaj. Inijuanti quihuejcamajcajtoque totlanahuatijca César. Quiijtohuaj itztoc seyoc tlanahuatijquetl catli más hueyi catli itoca Jesús. </div>
<div class='p'>
<span class="verse" id="AC17_8">8&#160;</span>Huan quinajcomanque nopa tequitini huan masehualme catli itztoyaj nepa ica catli quiijtojque. 
<span class="verse" id="AC17_9">9&#160;</span>Huajca nopa tequitini quincahuilijque Jasón huan nopa sequinoc tlaneltocani ma quicahuaca se tomi catli quincuepilisquíaj sintla monextise ipan nopa tonal quema quintlajtolsencahuasquíaj. Huan teipa quincahuilijque ma yaca ininchajchaj. </div>
<div class='s'>Pablo huan Silas yajque Berea </div>
<div class='p'>
<span class="verse" id="AC17_10">10&#160;</span>Huan nopa tlayohua nopa tlaneltocani nepa Tesalónica quintitlanque Pablo huan Silas hasta altepetl Berea, huan quema ajsitoj Berea, yajque campa nopa israelita tiopamitl. 
<span class="verse" id="AC17_11">11&#160;</span>Nopa israelitame nepa Berea quipixque más tlapojtoc inintlalnamiquilis que masehualme ipan Tesalónica, pampa quitlacaquilijque icamanal Toteco ica paquilistli huan teipa mojmostla quitemohuayayaj ipan Icamanal Toteco para quimatise sintla melahuac catli Pablo quinilhui o amo. 
<span class="verse" id="AC17_12">12&#160;</span>Huajca miyac nopa israelitame quineltocaque Jesús. Nojquiya quineltocaque miyac sihuame huan tlacame griegos catli tlahuel tlapijpixtoyaj. 
<span class="verse" id="AC17_13">13&#160;</span>Pero sequin israelitame ipan altepetl Tesalónica quicajque para Pablo tlacamanalhuiyaya icamanal Toteco nepa altepetl Berea. Huajca yajque Berea huan nepa nojquiya quinajcomanque masehualme. 
<span class="verse" id="AC17_14">14&#160;</span>Huajca nimantzi nopa tlaneltocani ipan Berea quititlanque Pablo ma yohui hasta iteno hueyi atl, huan san Silas huan Timoteo mocajque ipan Berea. 
<span class="verse" id="AC17_15">15&#160;</span>Huan sequin tlaneltocani yajque ihuaya Pablo huan quicahuatoj hasta altepetl Atenas. Huan Pablo quinilhui ma quinilhuitij Silas huan Timoteo ma moisihuiltica para yase hasta Atenas para quipantise nepa. Huan nopa tlaneltocani mocuepque Berea. </div>
<div class='s'>Pablo itztoc altepetl Atenas </div>
<div class='p'>
<span class="verse" id="AC17_16">16&#160;</span>Quema Pablo quinchixtoya nepa ipan altepetl Atenas, nelía motequipacho pampa nochi masehualme nepa quinhueyimatiyayaj miyac tlaixcopincayome huan totiotzitzi catli quinchijtoyaj. 
<span class="verse" id="AC17_17">17&#160;</span>Huajca yajqui ipan nopa israelita tiopamitl mojmostla para quincamanalhuis israelitame huan masehualme catli amo israelitame catli quitlepanitaque Toteco tiisraelitame. Nojquiya mojmostla quincamanalhui catli quinpantiyaya ipan tianquis. 
<span class="verse" id="AC17_18">18&#160;</span>Huan sequin tlalnamijca tlanejnehuiliani catli inintoca epicúreos huan estoicos pejque camanaltij tlen Pablo. Sequin quiijtohuayayaj: </div>
<div class='p'>―¿Tlaque quinequi techilhuis nopa tlacatl catli camanalti miyac? </div>
<div class='p'>Sequinoc quiijtohuayayaj: </div>
<div class='p'>―Quinequi techilhuis tlen sequinoc totiotzitzi. </div>
<div class='p'>Quiijtojque ni pampa Pablo quinilhuijtoya tlen Jesús huan quenicatza moyolcuitoya. 
<span class="verse" id="AC17_19">19&#160;</span>Huajca quihuicaque Pablo ipan se tepetl catli itoca Areópago campa masehualme momajtoyaj mosentilíaj para mocamanalhuise huan nepa quiilhuijque: </div>
<div class='p'>―Techilhui tlaque quiijtosnequi ni tlamachtili yancuic catli ticamanalti, 
<span class="verse" id="AC17_20">20&#160;</span>pampa titlamachtía tlamantli catli amo quema tijcactoque huan tijnequij tijmatise cuali tlaque quiijtosnequi. </div>
<div class='p'>
<span class="verse" id="AC17_21">21&#160;</span>Huan nochi Atenas ehuani huan catli paxalohuaj nepa san quinpactiyaya camanaltise huan quicaquise tlamantli catli yancuic. </div>
<div class='p'>
<span class="verse" id="AC17_22">22&#160;</span>Huajca Pablo moquetzqui tlajco inijuanti ipan nopa tepetl Areópago huan quinilhui: “AnAtenas ehuani, niquita tlahuel anquintlepanitaj amotlaixcopincayohua huan amototiotzitzi. 
<span class="verse" id="AC17_23">23&#160;</span>Quema ninemiyaya, nijtlachiliyaya nochi nopa tlaixpamitl catli anquinchijtoque para anquinhueyimatise. Huan nijpanti se tlaixpamitl campa eltoc ni camanali: ‘Para nopa tecojtli catli ayamo tiquiximatij.’ Huajca ama nijnequi nimechilhuis tlen yaya catli anquitlepanitaj masque ayamo anquiiximatij. </div>
<div class='p'>
<span class="verse" id="AC17_24">24&#160;</span>“Yaya Toteco Dios catli quichijqui tlaltipactli huan nochi tlamantli catli onca ipani. Quinahuatía nochi ilhuicactli huan tlaltipactli. Yaya amo mocahua ipan se tiopamitl catli tlamachijchihuali. 
<span class="verse" id="AC17_25">25&#160;</span>Amo tleno huelis tijchihuase para ya, pampa yaya amo tleno quimonequilía. Iseltzi quinmaca nemilistli nochi catli itztoque. Quena, yaya quichihua para nochi catli titlaijiyotilanaj ma titlaijiyotilanaca. </div>
<div class='p'>
<span class="verse" id="AC17_26">26&#160;</span>“Yaya quinchijqui nochi tlamantli masehualme ipan nochi tlalme ipan ni tlaltipactli ica san se inieso pampa hualajque tlen san se tlacatl. Nojquiya quitlalijtoc ipan tlaque tonali itztosquíaj nochi masehualme, huan quitlalijtoc hasta campa huelisquía ajsis ininnepantipa inintlalhua. 
<span class="verse" id="AC17_27">27&#160;</span>Toteco quinchijqui masehualme para ma quitemoca ya para quiiximatise, masque eltoc quen ica yolic quimatemose. Pero nelía yaya mocahua nechca sesen tojuanti. 
<span class="verse" id="AC17_28">28&#160;</span>Pampa ica itlapalehuil Toteco tiitztoque, tinejnemij huan tijchihuaj nochi catli tijnequij. Eltoc quen sequin tlajcuilohuani nica ipan amotlal quiijcuilojtoque: ‘Tojuanti tiiteipa ixhuihua Toteco.’ 
<span class="verse" id="AC17_29">29&#160;</span>Huajca pampa tiiteipa ixhuihua Toteco, amo cuali para timoilhuise para Toteco Dios nesi quen se tlaixcopincayotl o se tlamantli catli masehualme quichihuaj ica oro, o plata o tetl. Masehualme san quichihuaj se tlaixcopincayotl quen monejnehuilíaj itlachiyalis Toteco. 
<span class="verse" id="AC17_30">30&#160;</span>Huejcajya Toteco amo quichihuili cuenta catli masehualme quichihuayayaj pampa quimatqui amo quimachiliyayaj tlen yaya. Pero ama Toteco quinnahuatía nochi masehualme campa hueli ma moyolpatlaca huan ma quincahuaca nopa tlaixcopincayome para quitoquilise san ya. 
<span class="verse" id="AC17_31">31&#160;</span>Pampa Toteco Dios quitlalijtoc se tonal quema xitlahuac quintlajtolsencahuas nochi masehualme ica se tlacatl, yaya Jesús catli quitlapejpenijtoc. Huan Toteco quiyolcuic Jesús quema mictoya para technextilis nelía yaya itztoc catli quitlapejpenijtoc para ica quintlajtolsencahuas nochi masehualme.” </div>
<div class='p'>
<span class="verse" id="AC17_32">32&#160;</span>Huan quema nopa altepetl Atenas ehuani quicajque quenicatza Jesús moyolcuic quema ya mictoya, sequin san pejque quipinajtíaj, pero sequinoc quiilhuijque: </div>
<div class='p'>―Tijnequij techcamanalhuis más tlen ni tlamantli ipan seyoc tonal. </div>
<div class='p'>
<span class="verse" id="AC17_33">33&#160;</span>Huajca Pablo quincajtejqui. 
<span class="verse" id="AC17_34">34&#160;</span>Huan sequin catli itztoyaj nepa quineltocaque Jesús, huan yajque ihuaya. Se catli quineltocac itztoya se tlacatl itoca Dionisio. Dionisio eliyaya se tequitiquetl huan yaya ica sequinoc tlasencajqui tlaque tlanechicoli mochihuas ipan nopa tepetl Areópago campa nochi momajtoyaj mosentilíaj. Nojquiya quineltocac se sihuatl catli itoca Dámaris huan sequinoc masehualme.  </div>
<div class='psalmlabel' id='AC18_0'> 18</div>
<div class='s'>Pablo itztoya ipan Corinto </div>
<div class='p'>
<span class="verse" id="AC18_1">1&#160;</span>Teipa Pablo quisqui altepetl Atenas huan yajqui altepetl Corinto. 
<span class="verse" id="AC18_2">2&#160;</span>Nepa quipanti se israelita tlacatl catli itoca Aquila catli ejqui tlali Ponto huan yajqui quipaxaloto ichaj. Aquila ihuaya isihua Priscila yancuic hualajtoyaj tlen altepetl Roma ipan tlali Italia pampa Tlanahuatijquetl Claudio ipan Roma tlanahuati ma quisaca ipan ialtepe nochi israelitame. 
<span class="verse" id="AC18_3">3&#160;</span>Huan Pablo quimatiyaya quenicatza quiijtzomas tilahuac yoyomitl para quichihuas yoyon calme. Huan Aquila ihuaya isihua nojquiya san se tequitl quichihuayayaj. Yeca Pablo mocajqui ininchaj huan tequitque san sejco. 
<span class="verse" id="AC18_4">4&#160;</span>Huan ipan sesen sábado Pablo yajqui ipan nopa israelita tiopamitl huan quincamanalhuiyaya israelitame huan griegos catli mosentiliyayaj nepa para ma quineltocaca Jesús. </div>
<div class='p'>
<span class="verse" id="AC18_5">5&#160;</span>Pero quema Silas huan Timoteo ajsicoj ipan Corinto tlen tlali Macedonia, Pablo quicajqui itequi para quichihuas yoyon calme huan san tlacamanalhui icamanal Toteco mojmostla. Quinilhuiyaya israelitame ica chicahualistli para Jesús nelía itztoya nopa Cristo catli Toteco quititlanqui. 
<span class="verse" id="AC18_6">6&#160;</span>Pero quema nopa israelitame amo quiselijque icamanal huan quitlaijilhuijque, Pablo san quitzejtzelo iyoyo para quinnextilis quincajtehuayaya, huan quinilhui: </div>
<div class='p'>―Amotlajtlacol amojuanti sintla anmiquise huan anyase mictla. Amo notlajtlacol na, pampa ya nimechilhui catli melahuac catli anmechmanahuijtosquía. Ama huan teipa san niquincamanalhuiti masehualme catli amo israelitame. </div>
<div class='p'>
<span class="verse" id="AC18_7">7&#160;</span>Huan Pablo quincajtejqui huan yajqui ichaj se tlacatl catli amo israelita. Yaya itoca Justo huan yaya quimatque quitlatlajtía huan quihueyitlepanita Toteco huan quipixtoya ichaj nechca nopa israelita tiopamitl. 
<span class="verse" id="AC18_8">8&#160;</span>Huan Crispo, se tlayacanquetl ipan inintiopa israelitame, nojquiya quineltocac Toteco ihuaya nochi ichampoyohua. Huan miyac masehualme nepa Corinto quicajque icamanal Pablo huan quineltocaque huan mocuaaltijque. 
<span class="verse" id="AC18_9">9&#160;</span>Huan se tlayohua Tohueyiteco quiilhui Pablo ipan se tlanextili quen se temictli: “Amo ximajmahui. Xitlacamanalhuijtinemi tlen na huan amo xijcahua. 
<span class="verse" id="AC18_10">10&#160;</span>Na niitztoc mohuaya, huan amo aqui huelis mitzchihuilis tleno, pampa niquinpiya miyac masehualme ipan ni altepetl catli nechneltocase.” </div>
<div class='p'>
<span class="verse" id="AC18_11">11&#160;</span>Huajca Pablo mocajqui altepetl Corinto para se xihuitl huan tlajco tlamachtiyaya icamanal Toteco. </div>
<div class='p'>
<span class="verse" id="AC18_12">12&#160;</span>Teipa ipan nopa tonali quema Galión elqui gobernador ipan tlali Acaya, mosentilijque sequin israelitame catli quicualancaitaque Pablo. Quiitzquijque huan quihuicaque iixpa Galión para quitelhuise. 
<span class="verse" id="AC18_13">13&#160;</span>Huan quiilhuijque: </div>
<div class='p'>―Ni tlacatl quinmachtía masehualme ma quihueyimatica Toteco, pero amo quen totlanahuatilhua quiijtohuaj monequi tijchihuase. </div>
<div class='p'>
<span class="verse" id="AC18_14">14&#160;</span>Huan quema Pablo pehuayaya camanaltis, Galión achtihui quinilhui israelitame: </div>
<div class='p'>―Sintla anquitelhuisquíaj ni tlacatl ica se hueyi tlaixpanoli o se tlamantli catli fiero quichijtoc, huajca notequi para nimechcaquis. 
<span class="verse" id="AC18_15">15&#160;</span>Pero amo quej nopa quichijtoc. San ancualanij pampa tlamachtía catli amo quen quiijtohuaj amotlanahuatilhua, huajca xijsencahuaca amoseltzitzi nopa tlamantli. Amo notequi para nijsencahuas tlamantli quej nopa. </div>
<div class='p'>
<span class="verse" id="AC18_16">16&#160;</span>Huan quintojtocac tlen nopa tequicali. 
<span class="verse" id="AC18_17">17&#160;</span>Huan miyac catli amo israelitame quiitzquijque Sóstenes, nopa tlayacanquetl tlen israelita tiopamitl nepa, huan quimaquilijque iixpa Gobernador Galión, pero yaya amo quichihuili cuenta. </div>
<div class='s'>Pablo mocuepqui Antioquía </div>
<div class='p'>
<span class="verse" id="AC18_18">18&#160;</span>Pablo mocajqui altepetl Corinto miyac más tonali huan teipa quinnahuatijtejqui nopa tlaneltocani, huan yajque ipan nopa hueyi cuaacali ininhuaya Aquila huan Priscila hasta tlali Siria. (Achtihuiya ipan Cencrea Pablo motzonxinqui pampa tlanqui quichihua catli quitencahuilijtoya Toteco quichihuasquía quen israelitame quimatij quichihuaj.) Huan teipa calajque ipan cuaacali huan yajque tlali Siria. 
<span class="verse" id="AC18_19">19&#160;</span>Huan quema ajsitoj altepetl Éfeso, Pablo quincajqui Aquila huan Priscila. Huan Pablo yajqui ipan nopa israelita tiopamitl huan quincamanalhui nopa israelitame catli mosentilijtoyaj. 
<span class="verse" id="AC18_20">20&#160;</span>Huan nopa israelitame quinequiyayaj Pablo ma mocahua más tonali ipan Éfeso huan yaya quinilhui para amo. 
<span class="verse" id="AC18_21">21&#160;</span>San quinnahuatijtejqui huan quinilhui: “Monequi niitztos ipan Jerusalén para nopa ilhuitl tlen Pascua, pero sempa nimocuepas teipa sintla Toteco quinequis.” </div>
<div class='p'>Huan Pablo calajqui ipan se hueyi cuaacali huan quisqui altepetl Éfeso. 
<span class="verse" id="AC18_22">22&#160;</span>Huan nopa cuaacali nejnenqui ipan hueyi atl hasta Cesarea. Huan tlen nepa yajqui quinpaxalotoj nopa tiopamitl tlen tlaneltocani ipan altepetl Jerusalén. Huan teipa nejnenqui hasta altepetl Antioquía. </div>
<div class='s'>Pablo ica expa yajqui tlacamanalhuiti Icamanal Toteco campa hueli </div>
<div class='p'>
<span class="verse" id="AC18_23">23&#160;</span>Pablo mocajqui ipan altepetl Antioquía se quentzi tonali huan quisqui huan panotiyajqui ipan nopa tlalme Galacia huan Frigia. Huan campa hueli quinyolchicajtinenqui nochi tlaneltocani catli nepa itztoyaj. </div>
<div class='s'>Apolos tlacamanalhui nepa Éfeso </div>
<div class='p'>
<span class="verse" id="AC18_24">24&#160;</span>Teipa ajsito altepetl Éfeso se israelita catli itoca Apolos catli ejqui altepetl Alejandría. Yaya quipixqui miyac yajatili para camanaltis ica chicahualistli huan cuali quimatqui Icamanal Toteco. 
<span class="verse" id="AC18_25">25&#160;</span>Sequinoc quimachtijtoyaj cuali quenicatza iojhui Tohueyiteco Jesús. Huan ica paquilistli camanaltiyaya huan tlamachtiyaya xitlahuac ajqueya Jesús, pero san mocuaaltijtoya quen Juan tecuaalti achtihuiya. 
<span class="verse" id="AC18_26">26&#160;</span>Huan Aquila huan Priscila quicajque quema Apolos camanaltic ica chicahualistli ipan nopa israelita tiopamitl. Huan teipa quihuicaque iyoca huan quiilhuijque Apolos quentzi más xitlahuac quenicatza eltoc iojhui Toteco. 
<span class="verse" id="AC18_27">27&#160;</span>Huan Apolos quinequiyaya yas tlali Acaya, huan nopa tlaneltocani tlen altepetl Éfeso quiyolchicajque ma yohui. Huan quiijcuilojque se amatlajcuiloli para quinilhuise tlaneltocani ipan Acaya ma quiselica. Huan Apolos ajsito nepa huan quinpalehui miyac masehualme catli quineltocatoyaj Jesús pampa hueyi iyolo ininhuaya. 
<span class="verse" id="AC18_28">28&#160;</span>Huan ica chicahualistli Apolos monajnanquili tlamiyacapa ininhuaya israelitame campa miyac masehualme mosentilijtoyaj. Huan quinnextili ipan Icamanal Toteco para Jesús nelía nopa Cristo catli israelitame quichiyayayaj ma huala.  </div>
<div class='psalmlabel' id='AC19_0'> 19</div>
<div class='s'>Pablo itztoya ipan altepetl Éfeso </div>
<div class='p'>
<span class="verse" id="AC19_1">1&#160;</span>Huan quema Apolos noja itztoya ipan altepetl Corinto, Pablo panotiyajqui ipan pilaltepetzitzi ipan tepeme huan ajsito altepetl Éfeso. Nepa Pablo quinpanti sequin tlaneltocani, 
<span class="verse" id="AC19_2">2&#160;</span>huan quintlatzintoquili: </div>
<div class='p'>―¿Anquiselijque Itonal Toteco quema anquineltocaque? </div>
<div class='p'>Huan quinanquilijque: </div>
<div class='p'>―¡Amo! Amo tijcactoque sintla itztoc se Itonal Toteco. </div>
<div class='p'>
<span class="verse" id="AC19_3">3&#160;</span>Huan Pablo quintlatzintoquili: </div>
<div class='p'>―¿Ica ajqueya itequiticayo anmocuaaltijque? </div>
<div class='p'>Huan quinanquilijque: </div>
<div class='p'>―Elqui Juan catli techcuaalti. </div>
<div class='p'>
<span class="verse" id="AC19_4">4&#160;</span>Huajca Pablo quinilhui: </div>
<div class='p'>―Juan quincuaalti masehualme catli moyolpatlatoyaj tlen inintlajtlacolhua. Quinilhuiyaya masehualme monequi quineltocase yaya catli hualasquía teipa, quiijtosnequi Jesús, nopa Cristo catli Toteco quiijto quititlanisquía. </div>
<div class='p'>
<span class="verse" id="AC19_5">5&#160;</span>Huajca quema nopa tlaneltocani quicajque ya ni, mocuaaltijque ipan itoca [19:5 Ica itequiticayo.] Tohueyiteco Jesús. 
<span class="verse" id="AC19_6">6&#160;</span>Huan Pablo quintlalili imax ininpani huan Itonal Toteco calajqui ipan ininyolo. Huan camanaltique seyoc tlamantli camanali catli amo quema momachtijtoyaj. Huan nojquiya camanaltique quen tlajtol pannextiani huan quiijtojque camanali catli Toteco quinmacac. 
<span class="verse" id="AC19_7">7&#160;</span>Huan itztoyaj quen majtlactli huan ome tlacame catli quineltocaque Jesús nopona. </div>
<div class='p'>
<span class="verse" id="AC19_8">8&#160;</span>Huan para eyi metztli Pablo yohuiyaya israelita tiopamitl huan ica chicahualistli tlacamanalhuiyaya icamanal Toteco, huan quinilhuiyaya tlen itlanahuatilis Toteco. 
<span class="verse" id="AC19_9">9&#160;</span>Pero sequin nopa israelitame moyoltetilijtoya huan amo quineltocaque. Quitlaijilhuijque iojhui Toteco iniixpa nochi nopa miyac masehualme catli mosentilijtoyaj para ma amo quineltocaca. Yeca Pablo quincajtejqui huan yajqui ininhuaya catli quineltocatoyaj huan pejqui quinmachtía mojmostla ipan icaltlamachtil Tiranno. 
<span class="verse" id="AC19_10">10&#160;</span>Nepa Pablo tlamachti para ome xihuitl huan yeca nochi israelita huan griego masehualme ipan tlali Asia quicajque nopa camanali tlen Jesucristo. 
<span class="verse" id="AC19_11">11&#160;</span>Huan Toteco quimacac Pablo chicahualistli ma quichihua huejhueyi tiochicahual nextili. 
<span class="verse" id="AC19_12">12&#160;</span>Hasta masehualme quicuiyayaj payos o yoyome catli ica quitoxontoya itlacayo Pablo huan quihuicayayaj campa cocoyani huan campa catli quinpixtoyaj iajacahua Amocualtlacatl huan nopa cocoyani mochicahuayayaj huan nopa ajacame quisayayaj. </div>
<div class='p'>
<span class="verse" id="AC19_13">13&#160;</span>Huan itztoyaj sequin israelitame catli nejnentinemiyayaj campa hueli para quinquixtise iajacahua Amocualtlacatl. Huan inijuanti nojquiya quinejque quitequihuise itoca Tohueyiteco Jesús para quinquixtise, huan huajca pejque quinilhuíaj ajacame: “Timitznahuatíaj ipan itoca [19:13 Ica itequiticayo.] Jesús catli Pablo tlacamanalhuía, xiquisa ipan ni tlacatl.” </div>
<div class='p'>
<span class="verse" id="AC19_14">14&#160;</span>Itztoyaj chicome tlacame catli quichihuayayaj ni tlamantli. Inijuanti eliyayaj iconehua Esceva, se tlayacanquetl tlen israelita totajtzitzi. 
<span class="verse" id="AC19_15">15&#160;</span>Huan se tonal quicamanalhuiyayaj se ajacatl ipan se masehuali huan nopa iajacayo Amocualtlacatl quinnanquili: “Niquiximati Jesús huan nijmati ajqueya Pablo, pero amojuanti ¿anajqueyame?” </div>
<div class='p'>
<span class="verse" id="AC19_16">16&#160;</span>Huan nopa tlacatl catli quipixtoya iajacayo Amocualtlacatl ipan itlacayo, huitonqui ipan nopa tlacame catli quiquixtilisquíaj huan quinmaquili huan quintlanqui. Huajca nopa tlacame cholojque ipan nopa cali, xolome huan cocojtoque. 
<span class="verse" id="AC19_17">17&#160;</span>Huan nimantzi nochi masehualme campa hueli ipan nochi altepetl Éfeso, masque israelitame o griegos, nochi quimatque catli panoc. Huajca nochi momajmatijque miyac huan más quihueyitlepanitaque Tohueyiteco Jesús [19:17 Itoca Tohueyiteco Jesús.]. </div>
<div class='p'>
<span class="verse" id="AC19_18">18&#160;</span>Huan miyac masehualme catli quineltocatoyaj Jesús hualajque huan iniixpa nochi sequinoc, tepohuilicoj nopa tlamantli catli amo cuali catli quichihuayayaj achtihuiya. 
<span class="verse" id="AC19_19">19&#160;</span>Huan miyac tetlajchihuiani nojquiya quihualicaque iniamatlapohual huan quitlatijque iniixpa nochi masehualme. Huan nochi nopa tlamantli catli quitlatijque para quitoquilise Toteco ipati eliyaya quen cincuenta mil tlen ininplata tomi huan ya nopa elqui tomi para tlahuel miyac xihuitl tlen tequitl. 
<span class="verse" id="AC19_20">20&#160;</span>Huajca quej ni noja más momajqui icamanal Toteco campa hueli huan nochi quiitaque para nelía quipixqui ichicahualis. </div>
<div class='p'>
<span class="verse" id="AC19_21">21&#160;</span>Quema panotoya nochi ni tlamantli, Pablo quimachili para Itonal Toteco quiilhuiyaya ma quinpaxaloti tlaneltocani ipan tlali Macedonia huan tlali Acaya, huan teipa Pablo quinequiyaya yas altepetl Jerusalén. Huan nojquiya moilhui quema tlamisquía quipaxalohua Jerusalén, yasquía hasta altepetl Roma. 
<span class="verse" id="AC19_22">22&#160;</span>Huajca quintitlanqui Timoteo huan Erasto catli quipalehuiyayaj ma tlayacanaca hasta tlali Macedonia. Huan Pablo mocajqui se quentzi más tonali nepa ipan tlali Asia. </div>
<div class='s'>Moajcomanque masehualme nepa Éfeso </div>
<div class='p'>
<span class="verse" id="AC19_23">23&#160;</span>Ipan nopa tonali moajcomanque miyac masehualme catli amo quineltocayayaj Nopa Ojtli ica nochi catli quineltocayayaj, quinequi quiijtos, quineltocayayaj Jesús. 
<span class="verse" id="AC19_24">24&#160;</span>Quinyacanayaya se tlacatl catli itoca Demetrio catli quinchijqui pilcaltzitzi ica plata catli nesqui quen itiopa nopa tonantzi Diana. Yaya huan nochi tlacame catli tequitque ihuaya quitlaniyayaj miyac tomi ica nopa tonantzi pampa miyac masehualme nepa quihueyimatque. 
<span class="verse" id="AC19_25">25&#160;</span>Yeca Demetrio quinsentili nochi nopa tlacame catli tequitque ihuaya, ininhuaya nochi sequinoc tlacame tlen nopa altepetl catli san se tequitl quichijque huan quinilhui: “Tlacame, anquimatij tijtlanij miyac tomi ica totequi. 
<span class="verse" id="AC19_26">26&#160;</span>Huan anquiitaj huan anquimatij ni Pablo quiijtohua para tlaixcopincayome catli tlamachihuali amo ya nopa dios. Huan miyac masehualme nica altepetl Éfeso huan ipan nochi tlali Asia quineltocaj catli yaya quiijtohua. 
<span class="verse" id="AC19_27">27&#160;</span>Huajca amo san nimotequipachohua pampa huelis tijpolose totequi ica catli yaya tlamachtía, pero nojquiya huelis masehualme ayacmo quitlepanitase itiopa Diana, tohueyi tonantzi catli nochi ipan tlali Asia huan ipan nochi tlaltipactli quihueyimajtoque hasta ama.” </div>
<div class='p'>
<span class="verse" id="AC19_28">28&#160;</span>Huan nopa masehualme quicajque ya ni, huan pejque tlahuel cualanij, huan pejque tzajtzij chicahuac: </div>
<div class='p'>―¡Nelhueyi Diana totonantzi nochi tiÉfeso ehuani! </div>
<div class='p'>
<span class="verse" id="AC19_29">29&#160;</span>Huajca nochi masehualme ipan nopa altepetl amo quimatiyayaj tlaque quichihuase huan motlalojque sentic ipan se hueyi calijtic campa momatque mosentilíaj ipan inialtepe. Huan quinhuahuatatztiyajque Gayo huan Aristarco catli ehuani tlali Macedonia. Huan Pablo quinequiyaya yas ipan nopa tlasentililistli, 
<span class="verse" id="AC19_30">30&#160;</span>pero nopa tlaneltocani amo quicahuilijque ma yohui. 
<span class="verse" id="AC19_31">31&#160;</span>Huan nojquiya sequin tequitini tlen tlali Asia catli elque ihuampoyohua Pablo quititlanilijque se amacamanali para amo ma yohui ipan nopa tlasentililistli. </div>
<div class='p'>
<span class="verse" id="AC19_32">32&#160;</span>Huan ipan nopa tlasentililistli sequin tzajtziyayaj se tlamantli huan sequinoc seyoc tlamantli, pampa tlahuel mocuapolojtoyaj. Huan pano tlajco nopa masehualme amo quimatiyayaj para tlen mosentilijtoyaj. 
<span class="verse" id="AC19_33">33&#160;</span>Huan sequin israelitame quicuatopehuayayaj Alejandro ma yohui iniixpa nochi nopa masehualme para quinilhuis nochi catli panoc. Huajca Alejandro quinmailhui ma ayacmo tlahuejchihuaca pampa quinequiyaya camanaltis para quinmanahuis Pablo huan Silas catli eliyayaj israelitame quen ya. 
<span class="verse" id="AC19_34">34&#160;</span>Pero quema nochi nopa masehualme momacaque cuenta para Alejandro elqui se israelita huan yeca amo quitlepanita inintonantzi, huajca pejque chicahuac tzajtzij san sejco: “¡Nelhueyi Diana totonantzi nochi tiÉfeso ehuani!” Huan para ome horas quej nopa tlahuejchijque. </div>
<div class='p'>
<span class="verse" id="AC19_35">35&#160;</span>Huan teipa hualajqui nopa tequitiquetl tlen nopa altepetl huan quinmailhui nopa masehualme ma ayacmo molinica. Quiijto: “¡AnÉfeso ehuani! Nochi masehualme campa hueli tlali quimatij tiÉfeso ehuani tijmocuitlahuíaj itiopa Diana, totonantzi catli más hueyi, huan tijmocuitlahuíaj itlaixcopincayo catli huetzqui tlen ilhuicac. 
<span class="verse" id="AC19_36">36&#160;</span>Amo aqui huelis quiijtos amo neli ni tlamantli; huajca ayacmo xitlahuejchihuaca huan amo tleno xijchihuaca hasta anmoilhuise catli xitlahuac para mochihuas ica totlanahuatil. 
<span class="verse" id="AC19_37">37&#160;</span>Ni tlacame catli anquinhualicaque nica amo quitlachtequilijtoque itiopa Diana huan amo quitlaijilhuijtoque totonantzi. 
<span class="verse" id="AC19_38">38&#160;</span>Huajca sintla Demetrio huan nopa sequinoc tlacame catli ihuaya tequitij quinequij quintelhuise, itztoque tequitini campa tequicali catli quintlacaquilise huan quintlajtolsencahuase, pero san nepa huelis antetelhuitij. 
<span class="verse" id="AC19_39">39&#160;</span>Huan sintla anquinequij seyoc tlamantli, monequi anquisencahuase ipan se tlasentililistli ica tequitini quen totlanahuatilhua quiijtohuaj. 
<span class="verse" id="AC19_40">40&#160;</span>Pampa nelía mahuilili sintla quitelhuise toaltepe iixpa nopa tlanahuatijquetl pampa nochi anmoajcomanque ama. Amo huelis titlananquilise sintla tequitini ipan altepetl Roma quinequise quimatise para tlen panoc ni tlasentililistli catli amo quinamiqui para panos.” </div>
<div class='p'>
<span class="verse" id="AC19_41">41&#160;</span>Huajca nopa tequitiquetl tlanqui camanalti huan quinnahuatijtejqui huan nochi yajque ininchajchaj.  </div>
<div class='psalmlabel' id='AC20_0'> 20</div>
<div class='s'>Pablo yajqui Macedonia huan Grecia </div>
<div class='p'>
<span class="verse" id="AC20_1">1&#160;</span>Quema tlantoyaj moajcomanaj nopa Éfeso masehualme huan nochi moseseltijque, Pablo quinnotzqui tlaneltocani ma mosentilica huan quinyolchicajqui huan quincuanajnahuajqui. Teipa quinnahuatijtejqui huan yajqui tlali Macedonia. 
<span class="verse" id="AC20_2">2&#160;</span>Quinpaxaloto nochi tlaneltocani campa hueli ipan nopa altepeme campa achtihui yajqui huan ica miyac camanali quinyolchicajqui. Teipa ajsito ipan tlali Grecia, 
<span class="verse" id="AC20_3">3&#160;</span>huan para eyi metztli mocajqui nepa. Huan ya Pablo itztoya para calaquis ipan se hueyi cuaacali huan yas xitlahuac hasta tlali Siria, pero quicajqui para sequin israelitame quichiyayayaj para quimictise ipan ojtli, yeca sempa mocuepqui ipan tlali Macedonia huan yajqui ipan Asia campa quistejtoya. 
<span class="verse" id="AC20_4">4&#160;</span>Huan ihuaya yohuiyayaj para tlali Asia, Sópater catli ejqui altepetl Berea, Aristarco huan Segundo catli ejque altepetl Tesalónica, Gayo catli ejqui altepetl Derbe, huan Timoteo, Tíquico huan Trófimo catli ejque tlali Asia. 
<span class="verse" id="AC20_5">5&#160;</span>Huan inijuanti tlayacanque huan techchixque ipan altepetl Troas. 
<span class="verse" id="AC20_6">6&#160;</span>Pero Pablo huan na niLucas, tijchixque hasta tlanqui nochi tonali tlen nopa Pascua Ilhuitl quema tiisraelitame tijcuaj pantzi catli amo quipiya tlasonejcayotl. Huan teipa tiquisque altepetl Filipos ipan se hueyi cuaacali. Huan ica macuili tonali tiajsitoj altepetl Troas campa nopa tlaneltocani techchiyayayaj huan timocajque nepa chicome tonali. </div>
<div class='s'>Pablo itztoya ipan Troas </div>
<div class='p'>
<span class="verse" id="AC20_7">7&#160;</span>Huan ipan domingo, nopa tonal catli achtihui ipan semana, nochi catli tijtoquilíaj Tohueyiteco timosentilijque para tijtlajcotlapanase pantzi para tiquelnamiquise. Huan Pablo pejqui quincamanalhuía nochi tlaneltocani, moilhuiyaya para hualmostla tiquisasquíaj. Huan tlajco yohual Pablo noja quincamanalhuiyaya. 
<span class="verse" id="AC20_8">8&#160;</span>Timosentilijtoyaj ipan se calijtictli huejcapa ipan eyi pisos. Huan oncayaya miyac tlahuili tlen aceite ipan nopa cuarto campa tiitztoyaj. 
<span class="verse" id="AC20_9">9&#160;</span>Huan se telpocatl catli itoca Eutico mosehuiyaya ipan se ventana tlapojtoc huan tlahuel cochisnequiyaya pampa Pablo huejcajqui camanaltic. Huan ica más icamanal Pablo, Eutico pejqui cochi huan mocuatepexihui tlen ipan nopa eyi moicpahuijtoc cali, huan huetzito hasta tlalchi. Huan quema masehualme ajsitoj tlatzintla para quitlananase, quiitaque ya mictoya. 
<span class="verse" id="AC20_10">10&#160;</span>Huajca Pablo temoc huan motejqui ipan ya huan quicuanajnahuajqui. Huan quinilhui nopa tlaneltocani: </div>
<div class='p'>―Amo ximotequipachoca. Ya yoltoc. </div>
<div class='p'>
<span class="verse" id="AC20_11">11&#160;</span>Huan Pablo sempa tlejcoc ipan tlasentililistli huan quitlajcotlapanqui pantzi para tiquelnamiquise Toteco, huan tijcuajque. Teipa quincamanalhui nopa tlaneltocani nepa hasta tlanesqui, huan tiyajque. 
<span class="verse" id="AC20_12">12&#160;</span>Huan nopa tlaneltocani quihuicaque nopa telpocatl ichaj huan nelía ya itztoya huan nochi tlahuel paquiyayaj. </div>
<div class='s'>Tiyajque Mileto </div>
<div class='p'>
<span class="verse" id="AC20_13">13&#160;</span>Huan titlayacantiyajque hasta altepetl Asón ipan se hueyi cuaacali campa tijnamiquisquíaj Pablo, pampa Pablo quinejqui icxinejnemis hasta Asón. 
<span class="verse" id="AC20_14">14&#160;</span>Huajca teipa tijpantijque Pablo ipan altepetl Asón huan yaya tlejcoc ipan cuaacali tohuaya, huan san sejco tiajsitoj altepetl Mitilene. 
<span class="verse" id="AC20_15">15&#160;</span>Huan teipa tocuaacal quisqui nepa huan ipan seyoc tonal tiajsitoj piltlaltzi Quío. Huan hualmostla tiajsitoj piltlaltzi Samos, huan ipan seyoc tonal tiajsitoj altepetl Mileto. 
<span class="verse" id="AC20_16">16&#160;</span>Pero amo tiyajque Éfeso pampa Pablo amo quinequiyaya mocahuas ipan tlali Asia para miyac tonali. Quinequiyaya moisihuiltis para ajsiti ipan altepetl Jerusalén sintla huelisquía itztosquía nepa para nopa israelita ilhuitl catli itoca Pentecostés. </div>
<div class='s'>Pablo quincamanalhui nopa huehue tlaneltocani ipan Éfeso </div>
<div class='p'>
<span class="verse" id="AC20_17">17&#160;</span>Huan quema tojuanti noja tiitztoyaj Mileto, Pablo quintitlanqui tlacame hasta altepetl Éfeso ma quinnotzatij nopa huehue tlacame tlen nopa tiopamitl tlen tlaneltocani ipan Éfeso. 
<span class="verse" id="AC20_18">18&#160;</span>Huan nopa huehue tlacame ajsicoj altepetl Mileto huan Pablo quinilhui: “Anquimatij tlen quema achtihuiya niajsico nica tlali Asia huan hasta ama, ninejnentoc quen Toteco quinequi ica amojuanti. 
<span class="verse" id="AC20_19">19&#160;</span>Nimoechcapanojtoc huan nijtequipanojtoc Tohueyiteco ica nochi noyolo hasta quemantic nichocayaya ica catli nechpanotihualayaya. Nitlaijiyohuijtoc miyac pampa nopa israelitame quisencahuayayaj quenicatza huelis nechmictise. 
<span class="verse" id="AC20_20">20&#160;</span>Pero amo nijcajtejqui notequi para nimechilhuis nochi catli xitlahuac huan nochi catli monequiyaya xijmatica. Nitlamachtiyaya tlamiyacapa ipan amoaltepe huan nojquiya nipanotinemiyaya ipan sesen cali campa anmosentiliyayaj para nimechmachtis. 
<span class="verse" id="AC20_21">21&#160;</span>Niquinilhuiyaya israelitame huan catli amo israelitame para monequi quipatlase ininyolo iixpa Toteco Dios huan motemachise ipan Tohueyiteco Jesucristo. 
<span class="verse" id="AC20_22">22&#160;</span>Pero amantzi niyas altepetl Jerusalén pampa eltoc quen Itonal Toteco nechtilana ma niya. Huan amo nijmati tlaque nechpanos nepa. 
<span class="verse" id="AC20_23">23&#160;</span>Ipan sesen altepetl Itonal Toteco nechilhuijtoc para nechtzacuase huan nechtlaijiyohuiltise miyac. 
<span class="verse" id="AC20_24">24&#160;</span>Pero amo nimajmahui huan amo quenijqui masque nechmictise. Amo ipati nonemilis sintla amo nijtlamiltis notequi ica paquilistli. Huan nopa tequitl catli Tohueyiteco nechmacatoc ma nijchihua eltoc para niquinilhuis nochi masehualme icamanal huan para nelía hueyi iyolo Tohueyiteco ica nochi tojuanti. </div>
<div class='p'>
<span class="verse" id="AC20_25">25&#160;</span>“Huan ama nijmati niyon se tlen amojuanti catli nimechilhuijtoc tlen itlanahuatilis Toteco ayacmo quema antechitase nica ipan ni tlaltipactli. 
<span class="verse" id="AC20_26">26&#160;</span>Yeca nijnequi nimechilhuis ama para amo notlajtlacol sintla sequin amo quineltocatoque Jesús huan yase mictla. 
<span class="verse" id="AC20_27">27&#160;</span>Pampa ya nimechyolmelajtoc senquistoc nochi catli Toteco quinequi ma xijmatica. 
<span class="verse" id="AC20_28">28&#160;</span>Huajca ximotlachilica para cuali xiquinmocuitlahuica nochi tlaneltocani ipan nopa tlasentililistli nepa campa amojuanti pampa Itonal Toteco anmechtequimacatoc anhuehue tlacame para anquinmocuitlahuise catli itiopa Toteco pampa yaya quincojqui para ma elica iaxcahua quema quitoyajqui ieso por inijuanti. 
<span class="verse" id="AC20_29">29&#160;</span>Na nijmati quema nimechcajtehuas, hualase tlacame catli itztose quen tepechichime catli tecuaj. Quinequise anmechcajcayahuase pampa quinequise xijcajtehuaca Jesús. 
<span class="verse" id="AC20_30">30&#160;</span>Huan sequin tlaneltocani ipan amoaltepe Éfeso nojquiya pehuase tlamachtise catli amo melahuac pampa quinequise tlaneltocani ma quintoquilica. 
<span class="verse" id="AC20_31">31&#160;</span>Huajca xitlachixtoca para ma amo aqui anmechcajcayahuas. Huan xiquelnamiquica nimechmachtijtoc tonali huan yohuali para eyi xihuitl, huan nimechtlalnamictijtoc hasta quemantic nichocac pampa tlahuel nimechicnelía. </div>
<div class='p'>
<span class="verse" id="AC20_32">32&#160;</span>“Huan ama noicnihua, nimechcahuas imaco Toteco huan nimechcahua ica icamanal catli techilhuía quenicatza hueyi iyolo tohuaya. Icamanal anmechtetilis huan anmechpalehuis anmoscaltise ipan Toteco huan pampa anmotemachíaj ipan icamanal, anquiselise catli anmechtencahuilijtoc nepa ilhuicac ininhuaya nochi sequinoc catli tlaiyocatlalilme para elise itlatzejtzeloltijca masehualhua Toteco. 
<span class="verse" id="AC20_33">33&#160;</span>Amo niquixtocatoc seyoc masehuali itomi o iyoyo. 
<span class="verse" id="AC20_34">34&#160;</span>Anquimatij iyoca nitequitiyaya para catli nechmonequiliyaya huan nojquiya para catli quinmonequiliyaya nopa tlacame catli itztoyaj nohuaya. 
<span class="verse" id="AC20_35">35&#160;</span>Quej nopa nimechnextilijtoc monequi titequitise chicahuac para techaxilis totomi para tiquinpalehuise catli amo tleno quipiyaj. Xiquelnamiquica catli Tohueyiteco Jesucristo quiijto: ‘Más paquilistli quiselía catli temaca se tlenijqui, huan amo quen yaya catli quiselía.’ ” </div>
<div class='p'>
<span class="verse" id="AC20_36">36&#160;</span>Quema Pablo tlanqui quincamanalhuía nopa huehue tlacame tlen altepetl Éfeso, motlancuaquetzqui huan motlatlajti ica Toteco ininhuaya. 
<span class="verse" id="AC20_37">37&#160;</span>Huan nochi inijuanti chocaque miyac huan quicuanajnahuajque Pablo huan quitzoponijque para quinahuatijtehuase. 
<span class="verse" id="AC20_38">38&#160;</span>Tlahuel motequipachohuayayaj pampa quinilhuijtoya ayacmo quema quiitasquíaj ipan ni tlaltipactli. Huan teipa yajque ihuaya Pablo hasta campa nopa hueyi cuaacali.  </div>
<div class='psalmlabel' id='AC21_0'> 21</div>
<div class='s'>Pablo yajqui altepetl Jerusalén </div>
<div class='p'>
<span class="verse" id="AC21_1">1&#160;</span>Huan teipa tiquincajtejque nopa huehue tlacame huan ticalajque ipan nopa hueyi cuaacali huan tiyajque xitlahuac hasta piltlaltzi Cos. Huan hualmostla tiajsitoj piltlaltzi Rodas huan teipa tiyajque altepetl Pátara. 
<span class="verse" id="AC21_2">2&#160;</span>Nepa ipan Pátara tijpantijque seyoc hueyi cuaacali catli yohuiyaya tlali Fenicia. Huajca ticalajque huan tiyajque. 
<span class="verse" id="AC21_3">3&#160;</span>Huan tiquitaque nopa piltlaltzi Chipre catli mocahua tlatlajco hueyi atl huan mocajqui ica tomaopoch. Pero san tijpanoque huan tiyajque hasta altepetl Tiro ipan tlali Siria pampa tohueyi cuaacal quihuicayaya tlamamali para quicahuas nopona. 
<span class="verse" id="AC21_4">4&#160;</span>Huan tiquinpantijque tlaneltocani nepa huan timocajque ininhuaya para chicome tonali. Huan quiilhuijque Pablo ma amo yohui Jerusalén. Quiilhuijque ya nopa pampa Itonal Toteco quinnextilijtoya tlaque quipanosquía nepa. 
<span class="verse" id="AC21_5">5&#160;</span>Pero tlanqui nopa chicome tonali huan tiquisque. Huan nochi tlaneltocani nejnenque tohuaya. Yajque tlacame, ininhuaya ininsihuajhua, huan ininconehua hasta campa techcajtehuasquíaj huan tiquisque inialtepe. Huan quema tiajsitoj iteno hueyi atl, timotlancuaquetzque san sejco ipan xali huan timotlatlajtijque ica Toteco. 
<span class="verse" id="AC21_6">6&#160;</span>Huan teipa timocuanajnahuajque para timonahuatijtejque. Huan tojuanti ticalajque ipan nopa hueyi cuaacali huan inijuanti mocuepque ininchajchaj. </div>
<div class='p'>
<span class="verse" id="AC21_7">7&#160;</span>Quej nopa tiquisque altepetl Tiro huan tiyajque ipan hueyi cuaacali hasta tiajsitoj altepetl Tolemaida campa titemoque huan tiquintlajpalotoj toicnihua huan timocajque ininhuaya se tonal. 
<span class="verse" id="AC21_8">8&#160;</span>Hualmostla Pablo huan tojuanti catli tinejnenque ihuaya tiicxinejnenque hasta altepetl Cesarea. Nepa tijpaxalotoj Felipe catli quipixqui yajatili para quinnotza masehualme ma quitoquilica Toteco. Yaya nojquiya eltoya se tlen nopa chicome tlapalehuiani catli quinmajmacayayaj tlacualistli nopa achtihui tlaneltocani. Huan timocajque ihuaya. 
<span class="verse" id="AC21_9">9&#160;</span>Quinpixqui nahui iichpocahua catli ayamo monamictijtoyaj huan itztoyaj tlajtol pannextiani. </div>
<div class='p'>
<span class="verse" id="AC21_10">10&#160;</span>Huan timocajque ichaj para miyac tonali. Huan hualajqui tlen estado Judea se tlacatl catli itoca Agabo catli nojquiya se itlajtol pannextijca Toteco. 
<span class="verse" id="AC21_11">11&#160;</span>Huan yaya hualajqui techpaxaloco, huan quitojtomili itzinquechilpica Pablo huan mometzijilpi huan momaijilpi huan quiilhui: </div>
<div class='p'>―Pablo, Itonal Toteco nechilhuijtoc para nopa israelitame nepa Jerusalén quej ni mitzijilpise ta catli tiiaxca ni tzinquechilpicayotl. Huan mitztemactilise ininmaco masehualme catli amo israelitame. </div>
<div class='p'>
<span class="verse" id="AC21_12">12&#160;</span>Huan quema tijcajque nopa camanali, tojuanti catli tihualajtoyaj ihuaya Pablo, ininhuaya nopa Cesarea ehuani, nochi tiquilhuijque ma amo yohui Jerusalén. 
<span class="verse" id="AC21_13">13&#160;</span>Pero Pablo technanquili: </div>
<div class='p'>―¿Para tlen anchocaj huan antechtequipacholmacaj? Na niitztoc para nimotemactilis para nechilpise huan nojquiya para nechmictise pampa niiaxca Tohueyiteco Jesús sintla quej nopa monequi ipan Jerusalén. </div>
<div class='p'>
<span class="verse" id="AC21_14">14&#160;</span>Huan tiquitaque amo tleno más huelqui tijchihuaj, huajca tiquijtojque: </div>
<div class='p'>―Ma panos catli quinequi Tohueyiteco. </div>
<div class='p'>
<span class="verse" id="AC21_15">15&#160;</span>Teipa timocualchijchijque huan tiyajque Jerusalén. 
<span class="verse" id="AC21_16">16&#160;</span>Huan sequin tlaneltocani catli ejque Cesarea yajque tohuaya huan techhualicaque hasta ichaj Mnasón catli achtihui ejqui nopa piltlaltzi Chipre huan catli quineltocatoya Jesús para miyac xihuitl. Huan timocajque nepa. </div>
<div class='s'>Pablo quicamanalhui Jacobo </div>
<div class='p'>
<span class="verse" id="AC21_17">17&#160;</span>Huan quema tiajsitoj altepetl Jerusalén, nopa tlaneltocani techselijque ica paquilistli. 
<span class="verse" id="AC21_18">18&#160;</span>Huan hualmostla tiyajque ihuaya Pablo tijpaxalotoj Jacobo, huan nopona itztoyaj nojquiya nochi nopa huehue tlacame tlen tlaneltocani. 
<span class="verse" id="AC21_19">19&#160;</span>Huan Pablo quintlajpalo, huan quinilhui sesen tlamantli catli Toteco quichijtoya ica masehualme catli amo israelitame catli yaya quinmachtijtoya. 
<span class="verse" id="AC21_20">20&#160;</span>Huan nopa huehue tlaneltocani tlen Jerusalén quicajque catli quiijto. Huan pejque quihueyichihuaj Toteco, huan nojquiya quiilhuijque Pablo: </div>
<div class='p'>―Toicni Pablo, ta tijmati itztoque miyac mil israelitame catli nojquiya quineltocatoque Jesús, huan nochi inijuanti miyac quintlepanitaj itlanahuatilhua Moisés. 
<span class="verse" id="AC21_21">21&#160;</span>Huan israelita tlaneltocani quicactoque tiquinmachtía israelitame catli itztoque ipan altepeme ica masehualme catli amo israelitame para nojquiya ma quincajtehuaca itlanahuatilhua Moisés. Quiijtohuaj tiquinilhuía israelitame ma amo motequilica inintlacayo, niyon inintlacayo inioquichpilhua, ica nopa machiyotl circuncisión. Huan quiijtohuaj tiquinilhuía ma amo quitoquilica totlamachtil tiisraelitame. 
<span class="verse" id="AC21_22">22&#160;</span>Huajca ¿tlaque tijchihuase? Temachtli miyac israelitame mosentilise pampa quicaquise ya tiajsicoj nica. 
<span class="verse" id="AC21_23">23&#160;</span>Achi cuali tijchihuas ni catli timitzilhuíaj. Itztoque nica nahui tlacame catli quitencahuilijtoque Toteco quichihuase se tlamantli huan quicahuayayaj ma moscalti huehueyac inintzoncal hasta quitlamichihuase. Huan ya nechcatitoc quitlamiltise nochi catli quitencajtoque quichihuase. 
<span class="verse" id="AC21_24">24&#160;</span>Huajca para tlen amo tiquinhuicas huan timotlapajpacchihuas ininhuaya huan xitlaxtlahua catli monequi para inintlacajcahualis catli monequi temacase para huelis moximase. Quej nopa nochi israelitame catli quicactoque nopa tlamantli, quimatise para amo neli catli quiijtohuaj tlen ta. Huan quiitase noja tijtoquilía catli quiijtohuaj itlanahuatilhua Moisés. 
<span class="verse" id="AC21_25">25&#160;</span>Pero para masehualme catli amo israelitame catli quineltocaj Tohueyiteco, ya tiquintlajcuilhuijtoque huan tiquinilhuijque san ma quichihuaca catli más monequi. Ma amo quicuaca tlacualistli catli sequinoc quitlalijtoque iniixpa tlaixcopincayome huan totiotzitzi. Huan ma amo quicuaca estli, niyon tlapiyalme catli san quinquechpatzcatoque. Huan amo aqui ma quichihua tlamantli ihuaya se catli amo inamic. </div>
<div class='s'>Quiitzquijque Pablo ipan hueyi israelita tiopamitl </div>
<div class='p'>
<span class="verse" id="AC21_26">26&#160;</span>Huajca Pablo quinhuicac nopa nahui tlacame huan hualmostla motlapajpacchijqui ininhuaya quen quiijtojque itlanahuatilhua Moisés. Huan yajqui ipan hueyi israelita tiopamitl para quinilhuiti nopa totajtzitzi tlaque tonali nopa nahui tlacame quitlamiltisquíaj catli quitencahuilijque Toteco para quichihuase. Quej nopa quimatisquíaj nopa totajtzitzi quema sempa hualase para quimacase Toteco inintlacajcahualis. </div>
<div class='p'>
<span class="verse" id="AC21_27">27&#160;</span>Pero se tonal quema nechcatitoya para quitlamiltise nopa chicome tonali quema quichihuayayaj nochi catli itlanahuatilhua Moisés quiijtojque, Pablo itztoya ipan hueyi tiopamitl. Huan quiitaque sequin israelitame catli hualajtoyaj tlali Asia huan inijuanti pejque quinajcomanaj miyac masehualme. Huan quiitzquijque Pablo, 
<span class="verse" id="AC21_28">28&#160;</span>huan tzajtzique: “Anisraelita tlacame, techpalehuica. Ya ni nopa tlacatl catli nemi campa hueli huan quinmachtía nochi masehualme ma amo quichihuaca catli tiisraelitame timomajtoque tijchihuaj. Quiijtohua ma amo tijtoquilica itlanahuatilhua Moisés, niyon ma amo tijtlepanitaca ni totiopa. Huan nojquiya quinhualicatoc sequin tlacame catli amo israelitame nica tiopan calijtic huan yeca quichijtoc amo tlapajpactli ni tiopamitl catli tlatzejtzeloltic.” </div>
<div class='p'>
<span class="verse" id="AC21_29">29&#160;</span>Quiijtojque ni pampa achtihuiya quiitaque Trófimo quema nemiyaya ihuaya Pablo ipan altepetl Jerusalén. Huan yaya ejqui altepetl Éfeso huan amo se israelita. Yeca moilhuijque para Pablo quihuicac Trófimo ipan hueyi israelita tiopamitl, pero amo neli. </div>
<div class='p'>
<span class="verse" id="AC21_30">30&#160;</span>Huan nochi masehualme ipan altepetl Jerusalén moajcomanque huan nimantzi nochi motlalojtihualajque huan quiitzquijque Pablo huan quihuahuatatzque iteno nopa hueyi tiopamitl. Huan nimantzi quitzajque ipuerta nopa tiopamitl. 
<span class="verse" id="AC21_31">31&#160;</span>Huan nopa israelitame quimictiyayaj Pablo quema nopa hueyi tlayacanquetl tlen soldados romanos quicajqui para tlahuel moajcomantoyaj nochi masehualme ipan Jerusalén. 
<span class="verse" id="AC21_32">32&#160;</span>Huajca nimantzi quinhualicac isoldados huan inintlayacancahua huan motlalojque hasta campa itztoyaj nochi nopa masehualme. Huan nopa tlacame quiitaque huala nopa hueyi tlayacanquetl ininhuaya isoldados huan ayacmo quimaquilijque Pablo. </div>
<div class='p'>
<span class="verse" id="AC21_33">33&#160;</span>Huan nopa hueyi tlayacanquetl hualajqui huan quiitzqui Pablo huan quinilhui isoldados ma quiilpica ica ome tepos cadena. Huan teipa pejqui quitlatzintoquilía ajqueya Pablo huan tlaque amo cuali quichijtoya. 
<span class="verse" id="AC21_34">34&#160;</span>Huan sequin nopa masehualme chicahuac quitzajtziliyayaj se tlamantli huan sequinoc seyoc tlamantli. Huan nopa tlayacanquetl amo hueliyaya quimati tlaque nelía quichijtoya Pablo pampa miyac masehualme tlahuejchihuayayaj. Huajca quinnahuati isoldados ma quihuicaca Pablo hasta cuartel campa mocajque soldados. 
<span class="verse" id="AC21_35">35&#160;</span>Huan ajsitoj campa nopa escalones ipan cuartel, huan nopa soldados quiquechpanojque Pablo para amo quiajsise nopa masehualme pampa nelía cualaniyayaj. 
<span class="verse" id="AC21_36">36&#160;</span>Inijuanti quintoquiliyayaj huan tzajtziyayaj: “¡Xijmictica ne tlacatl!” </div>
<div class='s'>Pablo quincamanalhui nopa masehualme </div>
<div class='p'>
<span class="verse" id="AC21_37">37&#160;</span>Huan quema quicalaquiyayaj Pablo ipan cuartel, yaya quitlatzintoquili nopa tlayacanquetl tlen soldados: </div>
<div class='p'>―¿Huelis nicamanaltis ica ta se tlatoctzi? </div>
<div class='p'>Huan nopa tlayacanquetl quiijto: </div>
<div class='p'>―¿Ta tihueli ticamanalti tocamanal, griego? 
<span class="verse" id="AC21_38">38&#160;</span>Huajca ta amo tinopa tlacatl egipcio catli timoilhuiyayaj. ¿Amo ta yaya catli quinajcomanqui masehualme nepa tonaliya, huan quinyacanqui nahui mil temictiani huan quinhuicac ipan nopa huactoc tlali? </div>
<div class='p'>
<span class="verse" id="AC21_39">39&#160;</span>Huan Pablo quiilhui: </div>
<div class='p'>―Na amo ya. Na niisraelita huan niehua nopa hueyi altepetl Tarso ipan tlali Cilicia. Techchihuili se favor, nijnequi niquincamanalhuis ni masehualme. </div>
<div class='p'>
<span class="verse" id="AC21_40">40&#160;</span>Huan nopa tlayacanquetl quicahuili, huan Pablo moquetzqui ipan nopa escalones huan quinmailhui ma ayacmo molinica. Huan quema ayacmo moliniyayaj, Pablo quincamanalhui ica hebreo, inincamanal israelitame. Quinilhui:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>“Noicnihua huan notatahua, techtlacaquilica catli nimechilhuis para nimomanahuis pampa amo nijchijtoc nopa tlaixpanoli catli ica antechtelhuijtoque.” </div>
<div class='p'>
<span class="verse" id="AC22_2">2&#160;</span>Huan quema nopa masehualme quicajque quincamanalhui ica hebreo, inincamanal israelitame, ayacmo aqui molini, niyon quentzi. Huan Pablo quinilhui: </div>
<div class='p'>
<span class="verse" id="AC22_3">3&#160;</span>“Na niisraelita. Nitlacatqui altepetl Tarso ipan tlali Cilicia, pero nimoscalti nica ipan altepetl Jerusalén. Huan nopa hueyi tlamachtijquetl Gamaliel nechmachti xitlahuac nochi nopa tlanahuatilme tlen tohuejcapan tatahua. Nochi tonali nijtoquilijtihualajtoc Toteco Dios ica nochi noyolo quen anquichihuaj ama. 
<span class="verse" id="AC22_4">4&#160;</span>Huan tlahuel niquintlaijiyohuiltiyaya nochi ipan Nopa Ojtli quinequi quiijtos nochi catli quineltocayayaj Jesucristo, hasta nijnequiyaya niquinmictis nochi. Niquinilpitinemiyaya tlacame huan sihuame huan niquintzacuayaya. 
<span class="verse" id="AC22_5">5&#160;</span>Huan nopa hueyi totajtzi, ininhuaya nopa huehue tlacame tlen israelitame, huelis anmechilhuise para melahuac nocamanal. Inijuanti nechmacayayaj miyac amatlajcuiloli catli quiijcuilojtoyaj para toisraelita icnihua campa hueli ma nechcahuilica ma niquinitzqui tlaneltocani huan ma niquinhualica nica Jerusalén para inijuanti quintlatzacuiltisquíaj. Huan ipan nopa tequitl se tonal niyajqui altepetl Damasco para niquintemoti. </div>
<div class='s'>Pablo quinilhui quenicatza quineltocac Jesucristo </div>
<div class='p'>
<span class="verse" id="AC22_6">6&#160;</span>“Huan nopa tonal quen tlajco tona ninejnemiyaya nechca altepetl Damasco, huan nimantzi tlatlanexti se tlahuili catli nelía chicahuac catli hualajqui tlen ilhuicac huan nechyahualo. 
<span class="verse" id="AC22_7">7&#160;</span>Huan nihuetzqui tlalchi huan nijcajqui se catli nechcamanalhui huan nechilhui: ‘Saulo, Saulo, ¿para tlen techtlaijiyohuiltía?’ </div>
<div class='p'>
<span class="verse" id="AC22_8">8&#160;</span>“Huan nijnanquili: ‘¿Ajqueya ta, noTeco?’ </div>
<div class='p'>“Huan ya nechnanquili: ‘Na niJesús catli niNazaret ejquetl. Na catli techtlaijiyohuiltía.’ </div>
<div class='p'>
<span class="verse" id="AC22_9">9&#160;</span>“Huan catli itztoyaj nohuaya quiitaque nopa tlahuili huan momajmatijque, pero amo quimachilijque catli Jesús nechilhuiyaya. 
<span class="verse" id="AC22_10">10&#160;</span>Huan nijtlatzintoquili: ‘Noteco, ¿tlaque tijnequi ma nijchihua?’ </div>
<div class='p'>“Huan Jesús nechnanquili: ‘Ximoquetza huan xiya altepetl Damasco huan nepa mitzilhuise nochi catli nijnequi xijchihua.’ </div>
<div class='p'>
<span class="verse" id="AC22_11">11&#160;</span>“Huan nechixmictijtoya nopa tlahuili huan ayacmo huelqui nitlachiya pampa nelía chicahuac eltoya nopa tlahuili. Huan catli itztoyaj nohuaya nechmatilantiyajque hasta altepetl Damasco. </div>
<div class='p'>
<span class="verse" id="AC22_12">12&#160;</span>“Huan itztoya nepa se tlacatl catli itoca Ananías. Yaya nochipa quintoquili totlanahuatilhua tiisraelitame, huan nochi israelitame nepa camanaltique cuali tlen ya. 
<span class="verse" id="AC22_13">13&#160;</span>Huan Ananías hualajqui campa niitztoya huan nechilhui: ‘Noicni Saulo, nimantzi huelis titlachiyas.’ </div>
<div class='p'>“Huan quena, nimantzi niquitac Ananías. 
<span class="verse" id="AC22_14">14&#160;</span>Huan yaya nechilhui: ‘Toteco, yaya catli ininDios tohuejcapan tatahua, mitztlapejpenijtoc para tijmatis ipaquilis, huan para tiquitas Jesús, yaya catli senquistoc xitlahuac iixpa, huan para tijcaquis quema yaya mitzcamanalhuis. 
<span class="verse" id="AC22_15">15&#160;</span>Huan teipa tiitztos itlayolmelajca huan tiquinilhuis nochi masehualme catli tiquitztoc huan catli tijcactoc. 
<span class="verse" id="AC22_16">16&#160;</span>Huajca amo ximochiya. Ximoquetza huan ximocuaalti. Xijtlajtlani Jesucristo huan yaya mitzpajpacas tlen motlajtlacolhua.’ </div>
<div class='s'>Pablo quinilhui quenicatza Toteco quititlanqui </div>
<div class='p'>
<span class="verse" id="AC22_17">17&#160;</span>“Teipa nimocuepqui nica Jerusalén huan se tonal nimotlatlajtiyaya ipan Toteco ipan tohueyi israelita tiopa huan niquitac se tlanextili catli eliyaya quen se temictli. 
<span class="verse" id="AC22_18">18&#160;</span>Huan niquitac Jesús catli nechilhui: ‘Ximoisihuilti huan nimantzi xiquisa ipan ni altepetl Jerusalén pampa masehualme nica amo quineltocase catli tiquijtos tlen na.’ </div>
<div class='p'>
<span class="verse" id="AC22_19">19&#160;</span>“Huan niquilhui: ‘NohueyiTeco, nopa masehualme quimatij quenicatza niquintzacuayaya huan niquinhuitequiyaya nochi catli mitzneltocaj ipan nochi israelita tiopame ipan campa hueli altepeme. 
<span class="verse" id="AC22_20">20&#160;</span>Huan quema quimictijque Esteban, na nojquiya niitztoya nepa. Huan nipaquiyaya ica catli quichihuilijque huan nijmocuitlahui ininyoyo nopa tlacame catli quimictijque.’ </div>
<div class='p'>
<span class="verse" id="AC22_21">21&#160;</span>“Pero Tohueyiteco nechilhui: ‘Xiya. Nimitztitlanis huejca para tiquinilhuis masehualme catli amo israelitame ni nocamanal.’ ” </div>
<div class='s'>Pablo iixpa nopa hueyi tlayacanquetl tlen soldados romano </div>
<div class='p'>
<span class="verse" id="AC22_22">22&#160;</span>Huan nochi nopa israelitame quitlacaquiliyayaj catli Pablo quinilhuiyaya hasta ipan nopa camanali tlen masehualme catli amo israelitame. Huan ica ya nopa nimantzi cualanque huan chicahuac quiijtojque: “¡Xijmictica ni tlacatl! ¡Amo cuali para itztos!” </div>
<div class='p'>
<span class="verse" id="AC22_23">23&#160;</span>Huan chicahuac tzajtziyayaj huan moquixtilijque inintlaquehua para tlahuilanase huan pejque quiajcomanaj tlaltejpoctli pampa tlahuel cualaniyayaj. 
<span class="verse" id="AC22_24">24&#160;</span>Huan nopa hueyi tlayacanquetl tlen nochi soldados quiijto ma quihuicaca Pablo calijtic. Huan quinnahuati soldados ma quihuitequica Pablo ica cuahuasastli hasta quiijtosquía quenque nochi israelitame nelchicahuac quicualancaitayayaj. Quej nopa quipantise catli melahuac. 
<span class="verse" id="AC22_25">25&#160;</span>Huajca nopa soldados quiilpilijque imax huan imetz para quihuitequisquíaj, huan Pablo quitlatzintoquili se tlayacanquetl tlen sequin soldados catli itztoyaj nechca: </div>
<div class='p'>―¿Tijpiya tequiticayotl ica toley tiromanos para tijtequis Roma ehuani quen na quema ayamo tijhuicatoc ica tequitini para ma quitlajtolsencahuaca? </div>
<div class='p'>
<span class="verse" id="AC22_26">26&#160;</span>Huan nopa tlayacanquetl quicajqui inin, huan yajqui quicamanalhuito nopa hueyi tlayacanquetl tlen nochi soldados, quiilhui: </div>
<div class='p'>―Ximotlachili tlaque tijchihuas ica ni tlacatl, pampa yaya se romano. </div>
<div class='p'>
<span class="verse" id="AC22_27">27&#160;</span>Huajca nopa hueyi tlayacanquetl hualajqui quitlatzintoquilico Pablo: </div>
<div class='p'>―Techilhui xitlahuac. ¿Ta tiromano? </div>
<div class='p'>Huan Pablo quiijto: </div>
<div class='p'>―Quena. </div>
<div class='p'>
<span class="verse" id="AC22_28">28&#160;</span>Huan nopa tlayacanquetl quiilhui: </div>
<div class='p'>―Na nitlaxtlajqui miyac tomi para nimochijqui niromano. </div>
<div class='p'>Huan Pablo quinanquili: </div>
<div class='p'>―Pero na quema nitlacatqui, ya niitztoya niromano. </div>
<div class='p'>
<span class="verse" id="AC22_29">29&#160;</span>Huajca nopa soldados catli quihuitequisquíaj Pablo nimantzi quicajtejque. Huan nopa hueyi tlayacanquetl momajmati quema quimatqui para Pablo eliyaya se romano, pampa ya quiilpijtoyaj ica tepos cadena huan nopa tlanahuatilme romano amo quincahuilía ma quichihuilica quej nopa se catli romano. </div>
<div class='s'>Pablo iniixpa israelita tlanechicoli tlen tequitini </div>
<div class='p'>
<span class="verse" id="AC22_30">30&#160;</span>Huan hualmostla nopa hueyi tlayacanquetl tlen soldados quinequiyaya quimatis para tlen nopa israelitame quitelhuiyayaj Pablo. Huajca quiquixtili nopa tepos cadena, huan quinnahuati nopa tlayacanani tlen totajtzitzi huan nochi nopa israelita tlanechicoli tlen tequitini ma mosentilica nepa. Huan quiquixtijque Pablo ipan tlatzactli huan quihuicaque iniixpa nopa israelitame.  </div>
<div class='psalmlabel' id='AC23_0'> 23</div>
<div class='p'>
<span class="verse" id="AC23_1">1&#160;</span>Huan Pablo quintlachili nopa huejhueyi israelita tequitini huan quinilhui: </div>
<div class='p'>―¡Noicnihua! Hasta ama ni tonal ninejnentoc ica notlanejnehuilis cuali iixpa Toteco Dios huan amo nijchijtoc tleno catli ica antechtelhuíaj. </div>
<div class='p'>
<span class="verse" id="AC23_2">2&#160;</span>Huajca Ananías, nopa hueyi totajtzi quinnahuati catli itztoya nechca Pablo ma quimaquilica ipan icamac. 
<span class="verse" id="AC23_3">3&#160;</span>Huan Pablo quiilhui: </div>
<div class='p'>―Toteco ma mitzmaquilis ta, timoijixpatlaquetl. Tiitztoc nica para techtlajtolsencahua quen quiijtohuaj tlanahuatilme huan tiquinixpano nopa tlanahuatilme pampa titlanahuati ma nechmaquilica. Huan niyon se tlanahuatili amo mitzcahuilía ya nopa xijchihua. </div>
<div class='p'>
<span class="verse" id="AC23_4">4&#160;</span>Huan sequin catli itztoyaj nepa quiilhuijque Pablo: </div>
<div class='p'>―¿Quej nopa ticamaijixnamiqui ne hueyi totajtzi catli iaxca Toteco? </div>
<div class='p'>
<span class="verse" id="AC23_5">5&#160;</span>Huan Pablo quiijto: </div>
<div class='p'>―Noicnihua, amo nijmatiyaya sintla yaya eliyaya nopa hueyi totajtzi. Sintla nijmajtosquía, amo niquijtojtosquía, pampa ijcuilijtoc ipan Icamanal Toteco: ‘Amo xijtlaijilhui se catli quipiya tequiticayotl ica momasehualhua.’ </div>
<div class='p'>
<span class="verse" id="AC23_6">6&#160;</span>Huan Pablo quiitac itztoyaj ipan nopa tlanechicoli sequin saduceos huan sequin fariseos, yeca quiijto chicahuac ipan nopa tlasentililistli: </div>
<div class='p'>―Noicnihua, na nifariseo. Notata nojquiya eltoya se fariseo. Nechhualicatoque nica huan nechtelhuíaj pampa nijneltoca para se tonal nochi masehualme catli mictoque, moyolcuise. </div>
<div class='p'>
<span class="verse" id="AC23_7">7&#160;</span>Huan quema quicajque catli Pablo quiijto, nopa fariseos huan saduceos pejque mocualaníaj huan monajnanquilíaj, huan nopa tlasentililistli motlajcoxelo. 
<span class="verse" id="AC23_8">8&#160;</span>Pampa nopa saduceos moilhuíaj amo aqui moyolcuis, huan amo aquime itequihuajcahua Toteco huan moilhuíaj amo aqui quipiya itonal. Pero nopa fariseos quineltocaj nochi nopa tlamantli. 
<span class="verse" id="AC23_9">9&#160;</span>Huan nelía chicahuac tlahuejchijque nopa masehualme. Huajca sequin fariseos moquetzque huan pejque tlanajnanquilíaj chicahuac, huan quiijtojque: </div>
<div class='p'>―Amo tleno catli amo cuali quichijtoc ni tlacatl. Huelis se acajya itonal o se itequihua Toteco quicamanalhuijtoc, pero sintla quej nopa panotoc, ma amo ticualanica ica catli Toteco quichijtoc. </div>
<div class='p'>
<span class="verse" id="AC23_10">10&#160;</span>Huan tlahuejchijque nopa masehualme pampa tlahuel cualaniyayaj hasta nopa tlayacanquetl tlen soldados quiimacasiyaya quicocototzasquíaj Pablo. Yeca quinnahuati isoldados ma quihuicaca ipan cuartel huan quitzacuase. </div>
<div class='p'>
<span class="verse" id="AC23_11">11&#160;</span>Huan nopa tlayohua Tohueyiteco monexti iixpa Pablo huan quiilhui: “Amo ximajmahui. Quen titeyolmelajtoc tlen na nica ipan Jerusalén, nojquiya monequi tijchihuas ipan altepetl Roma.” </div>
<div class='s'>Tlacame quinejque quimictise Pablo </div>
<div class='p'>
<span class="verse" id="AC23_12">12&#160;</span>Huan quema tlanesqui mosentilijque sequin israelitame huan tlatestigojquetzque para quimictisquíaj tlen hueli inijuanti catli tlacuasquía o atlisquía quema ayamo mictoc Pablo. 
<span class="verse" id="AC23_13">13&#160;</span>Huan pano cuarenta tlacame catli quej nopa motlajtolmacatoyaj. 
<span class="verse" id="AC23_14">14&#160;</span>Huan yajque iniixpa nopa tlayacanani tlen totajtzitzi huan nopa huehue tlacame huan quinilhuijque: </div>
<div class='p'>―Timotlajtolmacatoque amo titlacuase huan amo tiatlise hasta tijmictise Pablo. Sintla titlacuase o tiatlise huan ayamo mictoc, ma techmictica. 
<span class="verse" id="AC23_15">15&#160;</span>Huajca amojuanti ininhuaya nochi nopa tlanechicoli tlen tequitini xiquilhuica nopa tlayacanquetl tlen soldados ma anmechhualiquilica Pablo nica. Xiquilhuica anquinequij más anquitlatzintoquilise, huan tijchiyase ipan ojtli huan tijmictise quema noja polihui para ajsis. </div>
<div class='p'>
<span class="verse" id="AC23_16">16&#160;</span>Huan imachcone Pablo quicajqui catli nopa tlacame quisencahuayayaj huan yajqui tequicalco quiilhuito Pablo. 
<span class="verse" id="AC23_17">17&#160;</span>Huan Pablo quinotzqui se tlayacanquetl tlen soldados huan quiilhui: </div>
<div class='p'>―Xijhuica ni oquichpil hasta nopa hueyi tlayacanquetl pampa quinequi quiilhuis se tlamantli. </div>
<div class='p'>
<span class="verse" id="AC23_18">18&#160;</span>Huajca quihuicac hasta nopa hueyi tlayacanquetl tlen nochi soldados huan quiilhui: </div>
<div class='p'>―Pablo catli tzactoc, nechnotzqui huan nechtlajtlani ma nimitzhualiquili ni oquichpil pampa quinequi mitzilhuis se tlamantli. </div>
<div class='p'>
<span class="verse" id="AC23_19">19&#160;</span>Huajca nopa hueyi tlayacanquetl quimaitzqui nopa oquichpil huan quihuicac seyoc lugar para amo aqui ma quicaqui huan quitlatzintoquili: </div>
<div class='p'>―¿Tlaque tijnequi techilhuis? </div>
<div class='p'>
<span class="verse" id="AC23_20">20&#160;</span>Huan quinanquili: </div>
<div class='p'>―Nopa israelitame san sejco quisencajtoque mitztlajtlanise para mostla xijhuica Pablo iixpa nopa hueyi tlanechicoli tlen tequitini para más quitlatzintoquilise tlen itlaixpanol, pero amo neli. 
<span class="verse" id="AC23_21">21&#160;</span>Amo xiquinneltoca pampa pano cuarenta tlacame quichiyaj para quimictise ipan ojtli. San sejco motlajtolmacatoque amo tlacuase, niyon amo atlise, hasta quimictise Pablo. Huan amantzi mocualtlalíaj pampa moilhuíaj para quena, tijhuicas. </div>
<div class='p'>
<span class="verse" id="AC23_22">22&#160;</span>Huajca nopa hueyi tlayacanquetl tlen nochi nopa soldados quinahuatijtejqui nopa oquichpil huan quiilhui: </div>
<div class='p'>―Amo aqui xiquilhui sintla techyolmelahuaco. </div>
<div class='p'>Huan nopa oquichpil yajqui. </div>
<div class='s'>Quititlanqui Pablo hasta Gobernador Félix </div>
<div class='p'>
<span class="verse" id="AC23_23">23&#160;</span>Huan nopa hueyi tlayacanquetl tlen nochi soldados quinnotzqui ome tlayacanca soldados huan quinilhui: </div>
<div class='p'>―Ma mocualtlalica ome ciento amosoldados catli san icxinejnemise, huan setenta catli cahuayojtipanyase huan ome ciento catli quihuicase tepos tlamintli. Nochi anyase altepetl Cesarea a las nueve ica tlayohua. </div>
<div class='p'>
<span class="verse" id="AC23_24">24&#160;</span>Nojquiya quinilhui ma quincualtlalica cahuayojme para mocahuayojsehuis Pablo, huan quinilhui ma quihuicaca ica cuali hasta campa itztoc Gobernador Félix. 
<span class="verse" id="AC23_25">25&#160;</span>Huan nopa hueyi tlayacanquetl quitlajcuilhui Félix se amatlajcuiloli catli quiijto: </div>
<div class='b'> &#160; </div>
<div class='q'>
<span class="verse" id="AC23_26">26&#160;</span>Tohueyi Gobernador Félix, </div>
<div class='q'>na niClaudio Lisias nimitztlajpalohua. </div>
<div class='q'>
<span class="verse" id="AC23_27">27&#160;</span>Ica ni amatlajcuiloli nijtitlani ni tlacatl Pablo. Tijpantijque quema sequin israelitame quiitzquitoyaj huan quinequiyayaj quimictise. Huan niquinquixtili pampa nijcajqui yaya se romano. 
<span class="verse" id="AC23_28">28&#160;</span>Huan nijnequiyaya nijmatis tlaque tlaixpanoli quichijtoya huan yeca nijhuicac ipan nopa hueyi israelita tlanechicoli tlen tequitini. 
<span class="verse" id="AC23_29">29&#160;</span>Huan nijpanti para quitelhuijque ica se tlamantli tlen inintlanahuatilhua israelitame, pero amo tleno quichijtoya catli amo cuali para ma quimictica, niyon para ma quitzacuaca. 
<span class="verse" id="AC23_30">30&#160;</span>Nojquiya nijcactoc, sequin israelitame motlajtolmacaque san sejco para quimictise; huajca yeca nimaya nimitztitlanilía. Niquinilhuijtoc nopa tlacame catli quinequij quitelhuise ma yaca moixpa. Ma yohui nochi cuali campa ta. San ya nopa. </div>
<div class='b'> &#160; </div>
<div class='p'>
<span class="verse" id="AC23_31">31&#160;</span>Huajca nopa soldados quihuicaque Pablo hasta altepetl Antípatris ica tlayohua quen inintlayacanca quinilhuijtoya. 
<span class="verse" id="AC23_32">32&#160;</span>Huan hualmostla nopa soldados catli icxinejnemiyayaj quincajtejque huan mocuepque cuartel ipan Jerusalén, pero nopa sequinoc catli yajque cahuayojtipa quihuicaque Pablo hasta campa Gobernador Félix. 
<span class="verse" id="AC23_33">33&#160;</span>Huan quema ajsitoj altepetl Cesarea, quitemactilitoj Pablo ica Gobernador Félix, huan quimacaque nopa amatlajcuiloli. 
<span class="verse" id="AC23_34">34&#160;</span>Huan Gobernador Félix quipojqui nopa amatlajcuiloli huan quitlatzintoquili Pablo canque ejqui. Huan Pablo tlananquili para ejqui ipan tlali Cilicia, 
<span class="verse" id="AC23_35">35&#160;</span>huan quiilhui: </div>
<div class='p'>―Nimitztlacaquilis teipa quema hualase catli mitztelhuiquij. </div>
<div class='p'>Huajca quinnahuati isoldados ma quimocuitlahuica Pablo ipan nopa hueyi tequicali campa nopa Tlanahuatijquetl Herodes tequitqui.  </div>
<div class='psalmlabel' id='AC24_0'> 24</div>
<div class='s'>Pablo quicamanalhui Gobernador Félix </div>
<div class='p'>
<span class="verse" id="AC24_1">1&#160;</span>Huan teipa quema panotoya macuili tonali, ajsico altepetl Cesarea Ananías nopa hueyi totajtzi. Huan nojquiya ihuaya hualajque sequinoc huehue tlacame tlen israelitame huan se tlatempalehuijquetl catli itoca Tértulo. Huan nochi yajque iixpa Gobernador Félix para quitelhuitij Pablo. 
<span class="verse" id="AC24_2">2&#160;</span>Huan quema nopa soldados quihualicaque Pablo, Tértulo pejqui quitelhuía huan quiilhui nopa gobernador: </div>
<div class='p'>―Timitztlajpalohuaj, Gobernador. Timitztlascamatij miyac pampa nochi tiitztoque ica cuali. Huan ica motlalnamiquilis miyac tlamantli nemi cuali ipan totlal. 
<span class="verse" id="AC24_3">3&#160;</span>Félix, timitztlascamatij miyac para nochi ni tlamantli catli techchihuilijtoc. Nochime campa hueli paquij ica motequi. 
<span class="verse" id="AC24_4">4&#160;</span>Amo nijnequi nimitzcuatotonis ica miyac camanali, pero techchihuili se favor huan techtlacaquili se tlatoctzi. </div>
<div class='p'>
<span class="verse" id="AC24_5">5&#160;</span>“Nelía ni tlacatl Pablo se tlaajcomanquetl. Ipan campa hueli tlali, yaya yohui campa israelitame huan tlamachtía seyoc tlamachtilistli para techxejxelos. Nojquiya quinyacana masehualme catli quineltocaj Jesús catli ejqui altepetl Nazaret. 
<span class="verse" id="AC24_6">6&#160;</span>Huan se tonal ipan altepetl Jerusalén Pablo quinejqui quichihuas amo tlapajpactli tohueyi tiopa tiisraelitame huan yeca tiquitzquijque. Huan tijnequiyayaj tijtlajtolsencahuasquía quen quiijtohuaj totlanahuatilhua tiisraelitame, 
<span class="verse" id="AC24_7">7&#160;</span>pero ajsico Lisias, nopa hueyi tlayacanquetl tlen miyac soldados huan quiitzqui ica miyac chicahualistli huan techquixtili. 
<span class="verse" id="AC24_8">8&#160;</span>Huan techilhui sintla tijnequiyayaj tijtelhuise, ma tihualaca hasta nica. Huan sintla tijnequi tijtemolis nochi ni tlamantli, tijmatis xitlahuac nochi catli timitzilhuíaj.” </div>
<div class='p'>
<span class="verse" id="AC24_9">9&#160;</span>Quej nopa quiijto Tértulo, huan nopa israelitame catli itztoyaj ihuaya nojquiya quiilhuijque Félix para melahuac catli quiijto. 
<span class="verse" id="AC24_10">10&#160;</span>Huajca nopa tequitiquetl quimailhui Pablo ma camanalti huan Pablo quiijto: </div>
<div class='p'>―Nipaqui techcahuilijtoc nimitzilhuis catli panoc pampa nijmati ya quipiya miyac xihuitl titequichijtoc ipan ni totlal. 
<span class="verse" id="AC24_11">11&#160;</span>Ni tlacame huelis mitzilhuise san quipiya majtlactli huan ome tonali niajsito nepa Jerusalén para nijhueyimatis Toteco. 
<span class="verse" id="AC24_12">12&#160;</span>Huan amo aqui nechpantijtoc nitlanajnanquilía, niyon niteajcomana nepa. Amo nijchijqui catli amo cuali ipan nopa hueyi tiopamitl, niyon ipan sequinoc tiopame, niyon ipan nopa altepetl. 
<span class="verse" id="AC24_13">13&#160;</span>Ni tlacame amo huelis mitznextilise para nelía nijchijtoc nopa tlaixpanoli ica catli nechtelhuíaj pampa amo nijchijtoc. 
<span class="verse" id="AC24_14">14&#160;</span>Pero nimitzyolmelahua para quena, nijtoquilía ‘Nopa Ojtli’. Quinequi quiijtos nijhueyimati Toteco Dios quen Jesús tlamachti, huan ya nopa inijuanti quitocaxtía se tlaneltoquili catli amo cuali. Pero quej nopa nijhueyimati Toteco Dios catli tohuejcapan tatahua quitoquilijque. Huan nijneltoca nochi catli ijcuilijtoc ipan totlanahuatilhua tiisraelitame huan nochi catli itlajtol pannextijcahua Toteco quiijcuilojque. 
<span class="verse" id="AC24_15">15&#160;</span>Nojquiya nijneltoca Toteco quinyolcuis masehualme catli ya mictoque, catli cuajcualme. Huan catli amo cuajcualme, huan ni tlacame nica nojquiya ya nopa quineltocaj. 
<span class="verse" id="AC24_16">16&#160;</span>Yeca ica nochi nochicahualis nijchihua catli cuali para notlanejnehuilis ma amo nechtelhuis para nijchijtoc catli amo cuali iixpa Toteco, niyon iniixpa masehualme. </div>
<div class='p'>
<span class="verse" id="AC24_17">17&#160;</span>“Quema tlanqui niquinpaxalojtinemi sequinoc tlalme para se ome xihuitl, sempa nihualajqui Jerusalén para niquinmacato tomi nopa catli teicneltzitzi nepa huan para nijmacas Toteco tlacajcahualistli. 
<span class="verse" id="AC24_18">18&#160;</span>Huajca nijchijqui nochi catli monequi para nimotlapajpacchihuas iixpa Toteco, huan niyajqui tiopan calijtic huan nijmacayaya Toteco se tlacajcahualistli quema sequin israelitame tlen tlali Asia nechitaque. Pero amo aqui mosentiliyaya nohuaya huan amo aqui nicajcomanayaya. 
<span class="verse" id="AC24_19">19&#160;</span>Monequi nopa israelitame catli nelía nechitaque nepa ma hualaca nica nechtelhuise sintla moilhuíaj nijchijqui catli amo cuali. 
<span class="verse" id="AC24_20">20&#160;</span>O ma quiijtoca ni tlacame nica tlaque notlaixpanol quipantijque ipan nopa hueyi tlanechicoli tlen israelita tequitini quema nimonexti iniixpa. 
<span class="verse" id="AC24_21">21&#160;</span>San ipan nopa tlasentililistli chicahuac niquijto: ‘Antechteilhuíaj ama pampa nijneltoca para nochi masehualme catli mictoque, teipa moyolcuise.’ ” </div>
<div class='p'>
<span class="verse" id="AC24_22">22&#160;</span>Huajca Félix nimantzi quinejqui quicahuas ni cualantli hasta seyoc tonal pampa cuali quimatqui quen tlaneltocani quineltocaque Nopa Ojtli quinequi quiijtos Jesús. Huajca Félix quinilhui: </div>
<div class='p'>―Nijtlajtolsencahuas Pablo quema hualas Lisias nopa hueyi tlayacanquetl tlen soldados. </div>
<div class='p'>
<span class="verse" id="AC24_23">23&#160;</span>Huajca Félix quiilhui nopa tlayacanquetl tlen soldados catli quimocuitlahuiyaya Pablo ma quicahuili ma quichihua catli quinequi huan para ma quipaxaloca ihuampoyohua huan ma quimacaca catli quimonequilía. </div>
<div class='p'>
<span class="verse" id="AC24_24">24&#160;</span>Huan pano se ome tonali huan sempa ajsico Félix ipan altepetl Cesarea ihuaya isihua Drusila catli eliyaya se israelita. Huan quititlanqui se tlacatl ma quicuiti Pablo pampa quinequiyayaj quicaquise para tlen motemachía ipan Jesucristo. 
<span class="verse" id="AC24_25">25&#160;</span>Huan Pablo pejqui quinilhuía quenicatza Toteco Dios quipactía san catli xitlahuac. Huan quinequi para nochi ma monahuatica para ma amo quichihuaca catli amo cuali. Huan nojquiya quinilhui para se tonal nochi masehualme monextise iixpa Toteco para yaya quintlajtolsencahuas. Huajca ica nopa camanali momajmati Félix huan quiilhui Pablo: </div>
<div class='p'>―Xiya ama, huan seyoc tonal quema amo tleno nijchihua, nimitznotzas techcamanalhuiqui. </div>
<div class='p'>
<span class="verse" id="AC24_26">26&#160;</span>Nojquiya Félix quichiyayaya para Pablo ma quitlaxtlahui para quimajcahualtis, yeca miyacpa quinotzayaya para quicamanalhuis. 
<span class="verse" id="AC24_27">27&#160;</span>Huan panoc ome xihuitl, huan tlanqui itequi Félix quen gobernador huan pejqui tlanahuatía Porcio Festo. Huan Félix quinequiyaya mocahuas cuali ica israelitame, huajca quicajtejqui Pablo ipan tlatzactli.  </div>
<div class='psalmlabel' id='AC25_0'> 25</div>
<div class='s'>Pablo iixpa Festo </div>
<div class='p'>
<span class="verse" id="AC25_1">1&#160;</span>Huajca teipa Porcio Festo ajsico Cesarea para quiselis itequi, huan mocajqui nepa eyi tonali, huan teipa quisqui huan tlejcotiyajqui hasta altepetl Jerusalén. 
<span class="verse" id="AC25_2">2&#160;</span>Huan nepa mosentilijque ihuaya nopa tlayacanani tlen totajtzitzi huan nopa israelitame catli más quipixque tequiticayotl huan nochi quiilhuijque catli ica quitelhuiyayaj Pablo. 
<span class="verse" id="AC25_3">3&#160;</span>Huan quitlajtlanijque Festo ma quinchihuili se favor huan ma quihualica Pablo hasta altepetl Jerusalén pampa nopa israelitame ya mocualtlalijtoyaj para quimictisquíaj ipan ojtli. 
<span class="verse" id="AC25_4">4&#160;</span>Pero Porcio Festo quinilhui amo huelis pampa Pablo itztoya ipan tlatzactli ipan altepetl Cesarea huan yaya nojquiya mocuepasquía nepa ica se ome tonali. 
<span class="verse" id="AC25_5">5&#160;</span>Huan quinilhui: </div>
<div class='p'>―Sintla amojuanti catli anquipiyaj tequiticayotl huelis antemose nohuaya hasta altepetl Cesarea, huelis anquitelhuise nepa sintla quichijtoc se tlaixpanoli. </div>
<div class='p'>
<span class="verse" id="AC25_6">6&#160;</span>Huajca Porcio Festo mocajqui Jerusalén seyoc chicueyi o majtlactli tonali huan teipa mocuepqui Cesarea. Huan hualmostla mosehuiyaya ipan tequicali campa tlatlajtolsencahua huan tlanahuati ma quihualicaca Pablo. 
<span class="verse" id="AC25_7">7&#160;</span>Huan quema Pablo hualajqui, nopa israelitame catli hualajtoyaj tlen Jerusalén moquetzque huan quitelhuijque ica miyac tlaixpanoli catli huejhueyi, pero amo huelque quinextilíaj para nelnelía quichijtoya nopa fiero tlamantli. 
<span class="verse" id="AC25_8">8&#160;</span>Huan teipa Pablo camanaltic para momanahuis huan quinilhui: </div>
<div class='p'>―Amo nijchijtoc niyon se tlaixpanoli ica totlanahuatilhua tiisraelitame, niyon ica tohueyi tiopa, niyon amo tleno nijchijtoc ica nopa hueyi tlanahuatijquetl, César, ipan altepetl Roma. </div>
<div class='p'>
<span class="verse" id="AC25_9">9&#160;</span>Pero Porcio Festo quinequiyaya mocahuas cuali ica nopa israelitame, huajca quiilhui Pablo: </div>
<div class='p'>―¿Tijnequi tiyas Jerusalén huan nepa nimitztlajtolsencahuas ica nochi ni tlamantli catli mitztelhuíaj? </div>
<div class='p'>
<span class="verse" id="AC25_10">10&#160;</span>Huan Pablo quinanquili: </div>
<div class='p'>―Ama nimoquetza moixpa, ta catli tijpiya itequiticayo Tlanahuatijquetl César. Huan nica campa quinamiqui para techtlajtolsencahuas. Amo tleno niquinchihuilijtoc israelitame huan ya tijmati para nelía xitlahuac catli nimitzilhuía. 
<span class="verse" id="AC25_11">11&#160;</span>Sintla nijchijtosquía se hueyi tlaixpanoli huan quinamiqui ma nimiqui, techmicti. Pero amo neli catli nopa tlacame nechtelhuíaj, huan amo aqui quipiya tequiticayotl nechtemactilis ininmaco para nechmictise. Na nijnequi nopa hueyi tlanahuatijquetl, César, ma nechtlajtolsencahua. </div>
<div class='p'>
<span class="verse" id="AC25_12">12&#160;</span>Huajca Porcio Festo quincamanalhui sequinoc tequitini catli mosehuiyayaj ihuaya, huan teipa quiilhui Pablo: </div>
<div class='p'>―Techtlajtlanijtoc para tiyas iixpa nopa hueyi tlanahuatijquetl, César, huajca quena, nimitztitlanis iixpa. </div>
<div class='s'>Pablo iixpa Agripa </div>
<div class='p'>
<span class="verse" id="AC25_13">13&#160;</span>Huan panoc se quesqui tonali huan ajsicoj Cesarea nopa tlanahuatijquetl tlen israelitame catli itoca Herodes Agripa II [25:13 Icone Herodes Agripa I ipan Hechos 12:1.] ihuaya iicni Berenice. Hualajque para quitlajpalose Porcio Festo. 
<span class="verse" id="AC25_14">14&#160;</span>Huan mocajque nepa miyac tonali. Huan Festo quicamanalhui Agripa tlen Pablo huan quinilhui: </div>
<div class='p'>―Itztoc se tlacatl nica catli Gobernador Félix quicajqui ipan tlatzactli quema tlanqui itequi. 
<span class="verse" id="AC25_15">15&#160;</span>Huan quema niitztoya ipan altepetl Jerusalén, nopa tlayacanani tlen totajtzitzi huan huehue tlacame tlen israelitame quitelhuijque noixpa huan nechilhuijque monequi para miquis. </div>
<div class='p'>
<span class="verse" id="AC25_16">16&#160;</span>“Huan niquinilhui amo onca tequiticayotl ipan ni tlali catli iaxca Roma para nitemactilis se tlacatl ma miqui quej nopa. Monequi achtihui masehualme ma quitelhuica iixpa huan teipa tijcahuase nopa tlacatl ma camanalti para momanahuis iniixpa catli quitelhuíaj. 
<span class="verse" id="AC25_17">17&#160;</span>Yeca quema nopa israelitame hualajque nica Cesarea, amo nijpolo niyon se tlatoctzi. Hualmostla nimosehui ipan notequi campa tequicali huan nitlanahuati ma nechhualiquilica Pablo. 
<span class="verse" id="AC25_18">18&#160;</span>Pero inijuanti catli quitelhuiyayaj amo quitelhuijque ica se hueyi tlaixpanoli quen nimoilhui para huelis quichijtoya. 
<span class="verse" id="AC25_19">19&#160;</span>San quitelhuijque pampa amo quitoquiliyaya iniisraelita tlamachtil quen quinequiyayaj. Nojquiya nechcamanalhuijque tlen se tlacatl catli itoca Jesús catli nopa israelitame quiijtohuaj mictoc, huan Pablo quiijtohua para itztoc. 
<span class="verse" id="AC25_20">20&#160;</span>Huan amo nijmatiyaya tlaque nijchihuas ica ni tlamantli; yeca nijtlatzintoquili Pablo sintla quinequisquía yas Jerusalén para nijtlajtolsencahuas nepa ica catli quitelhuíaj. 
<span class="verse" id="AC25_21">21&#160;</span>Pero Pablo quiijto quinequi quichiyas hasta nopa hueyi tlanahuatijquetl, Augusto César, quitlajtolsencahuasquía. Huajca niquijto ma mocahua ipan tlatzactli hasta nijtitlanis Roma campa itztoc César.” </div>
<div class='p'>
<span class="verse" id="AC25_22">22&#160;</span>Huan Agripa quiilhui Festo: </div>
<div class='p'>―Na nojquiya nijnequi nijtlacaquilis nopa tlacatl. </div>
<div class='p'>Huan Festo quinanquili: </div>
<div class='p'>―Mostla tijcaquis catli quiijtos. </div>
<div class='p'>
<span class="verse" id="AC25_23">23&#160;</span>Huajca hualmostla ajsitoj Agripa huan Berenice huan calajque ipan nopa hueyi tequicali ica miyac tlatlepanitali huan moquentitoyaj ininyoyo catli más cuali. Huan calajque ininhuaya miyac tlayacanani tlen soldados huan miyac masehualme catli tlapijpiyani ipan altepetl Cesarea. Huan Festo tlanahuati ma quihualicaca Pablo. 
<span class="verse" id="AC25_24">24&#160;</span>Huan teipa Festo quinilhui nopa masehualme: </div>
<div class='p'>―Tlanahuatijquetl Agripa huan nochi amojuanti catli anmosentilijtoque nica, xiquitaca ni tlacatl catli itztoc amoixpa. Miyac israelitame nepa ipan altepetl Jerusalén huan nica ipan altepetl Cesarea quitelhuíaj ica miyac tlamantli huan ica chicahuac nechtlajtlaníaj para ma miqui. 
<span class="verse" id="AC25_25">25&#160;</span>Pero amo tleno nijpanti catli amo cuali quichijtoc para ma miqui, huan ama yaya quinequi yas iixpa nopa hueyi tlanahuatijquetl César. Yeca niquijtojtoc nijtitlanis nepa. 
<span class="verse" id="AC25_26">26&#160;</span>Pero amo nijmati tlaque nijtlajcuilhuis nopa hueyi tlanahuatijquetl para ma quimati itlaixpanol. Huajca nijhualicatoc amoixpa, Tlanahuatijquetl Agripa, para achtihui ta tijtlatzintoquilis tlaque quichijtoc ica nopa israelitame. Quej nopa nijmatis catli nijtlajcuilhuis César. 
<span class="verse" id="AC25_27">27&#160;</span>Pampa nelía se huihuiyotl sintla nijtitlanis se tlacatl catli tzactoya hasta César huan amo niquilhuis tlaque ica quitelhuijtoque.  </div>
<div class='psalmlabel' id='AC26_0'> 26</div>
<div class='s'>Pablo camanaltic iixpa Agripa </div>
<div class='p'>
<span class="verse" id="AC26_1">1&#160;</span>Huajca Agripa quiilhui Pablo: </div>
<div class='p'>―Ama tihuelis techcamanalhuis para timomanahuis. </div>
<div class='p'>Huajca Pablo momatlananqui huan pejqui camanalti: 
<span class="verse" id="AC26_2">2&#160;</span>“Tlanahuatijquetl Agripa, nipaqui ama pampa nihuelis nimitzcamanalhuis para nimomanahuis, pampa amo nijchijtoc catli ica nechtelhuíaj nopa israelitame. 
<span class="verse" id="AC26_3">3&#160;</span>Ta cuali tijmati nojquiya nochi totlamachtil tiisraelitame huan nochi tlamantli catli ica timonajnanquilíaj. Huajca nimitztlajtlanía techtlacaquili catli nimitzilhuis.” </div>
<div class='s'>Quenicatza Pablo itztoya achtihuiya </div>
<div class='p'>
<span class="verse" id="AC26_4">4&#160;</span>“Nochi israelita tlayacanani quimatij tlen quema niitztoya nitziquitetzi huan hasta quema nimochijqui nitelpocatl, nimomachti ica israelita tlamachtiani ipan notlal campa niejqui huan teipa ipan Jerusalén. 
<span class="verse" id="AC26_5">5&#160;</span>Nechiximajtoque miyac xihuitl huan sintla quinequisquíaj, huelis mitzilhuise para niitztoya se fariseo, nopa israelitame catli achi más chicahuac quitoquilíaj nochi catli quiijtohuaj toisraelita tlanahuatilhua. 
<span class="verse" id="AC26_6">6&#160;</span>Pero ama inijuanti nechtelhuíaj nica pampa nijneltoca Toteco Dios techtlamichihuilis nochi catli quintencahuilijtoc tohuejcapan tatahua huejcajya para quichihuas huan techyolcuis quema timiquise. 
<span class="verse" id="AC26_7">7&#160;</span>Nochi tohuejcapan tatahua, nopa majtlactli huan ome iconehua Jacob, huan ininteipa ixhuihua nojquiya quineltocaj quitlamichihuas icamanal, yeca quitequipanohuaj Toteco tonali huan yohuali pampa quipiyaj ni tlaneltoquili. Pero pampa na nijpiya ni tlaneltoquili, Tlanahuatijquetl Agripa, nopa israelitame ama nechtelhuíaj. 
<span class="verse" id="AC26_8">8&#160;</span>¿Quenque amo hueli anquineltocaj para Toteco Dios quinyolcuis masehualme catli mictoque? </div>
<div class='p'>
<span class="verse" id="AC26_9">9&#160;</span>“Achtihui na nojquiya nimoilhui para monequiyaya niquintlaijiyohuiltis nopa masehualme catli quineltocayayaj Jesús tlen Nazaret. 
<span class="verse" id="AC26_10">10&#160;</span>Huajca quej nopa nijchijqui nepa Jerusalén. Huan nopa tlayacanani tlen totajtzitzi nechmacayayaj tequiticayotl ma niquintzacua miyac catli quineltocaque Jesús. Huan nojquiya quema tlacame quinmictiyayaj tlaneltocani, na niquinyolchicahuayaya para quichihuase. 
<span class="verse" id="AC26_11">11&#160;</span>Miyacpa nitlanahuati ma quinhuitequica tlaneltocani ipan toisraelita tiopahua campa hueli pampa nijnequiyaya ma quitelchihuaca Cristo huan quicahuase. Yeca niquintoquilijtinenqui tlaneltocani campa hueli yajtoyaj hasta niyajqui ipan altepeme ipan sequinoc tlalme para niquintemos. </div>
<div class='s'>Pablo sempa quiijtohua para tlen moyolpatlac </div>
<div class='p'>
<span class="verse" id="AC26_12">12&#160;</span>“Huan se tonal ipan notequi ninejnemiyaya ipan ojtli nechca altepetl Damasco. Nopa tlayacanani tlen totajtzitzi nechtequimacatoyaj ma niquintemoti catli quineltocaj Jesús nepa huan nijhuicayaya amatlajcuiloli catli quinextía para nechmacatoyaj tequiticayotl ma nijchihuas nopa tequitl. 
<span class="verse" id="AC26_13">13&#160;</span>Pero, Tlanahuatijquetl Agripa, ica tlajco tona niquitac se tlahuili más chicahuac que tonati. Nopa tlahuili hualajqui tlen ilhuicactli huan nechyahualo na huan nochi catli nohuaya yohuiyayaj. 
<span class="verse" id="AC26_14">14&#160;</span>Huan nochi tihuetzque tlalchi huan nijcajqui se catli nechcamanalhui ica tohebreo camanal huan nechilhui: ‘Saulo, Saulo, ¿para tlen techtlaijiyohuiltía? San moseltzi timococosnequi.’ </div>
<div class='p'>
<span class="verse" id="AC26_15">15&#160;</span>“Huan niquijto: ‘¿Ajqueya ta, noTeco?’ </div>
<div class='p'>“Huan Tohueyiteco quiijto: ‘Na niJesús catli tijtlaijiyohuiltía. 
<span class="verse" id="AC26_16">16&#160;</span>Ximoquetza nimantzi. Ama nimonexti moixpa para nimitztequimacas tiitztos tinotequipanojca huan tinotlayolmelajca. Nijnequi tiquinilhuis masehualme nochi catli tiquitztoc ama, huan catli tiquitas quema nimonextis moixpa teipa.’ </div>
<div class='p'>
<span class="verse" id="AC26_17">17&#160;</span>“Huan yaya quiijto: ‘Nimitzmanahuis ininmaco israelitame huan catli amo israelitame. Quena, ama nimitztitlanis para tiquinilhuis catli amo israelitame nocamanal. 
<span class="verse" id="AC26_18">18&#160;</span>Huan tiquintlapolis inintlachiyalis para ma quicajtehuaca nopa tzintlayohuilotl huan ma nejnemica ipan tlahuili. Huan para ma quisaca tlen campa itztoyaj itla ichicahualis Amocualtlacatl para ma quiiximatica Toteco. Quena, masehualme catli amo israelitame nojquiya nechneltocase huan quipantise tlapojpolhuili por inintlajtlacolhua. Huan teipa pampa nechneltocase, quiselise catli iniaxca nepa ipan ilhuicac ininhuaya nochi sequinoc catli Toteco quiniyocatlalijtoc para elise itlatzejtzeloltijca masehualhua.’ Quej nopa nechilhui Jesús. </div>
<div class='s'>Pablo quichijqui catli Toteco quinejqui </div>
<div class='p'>
<span class="verse" id="AC26_19">19&#160;</span>“Huan yeca, Tlanahuatijquetl Agripa, nijneltoquili catli Toteco nechilhui tlen ilhuicactli. 
<span class="verse" id="AC26_20">20&#160;</span>Huan achtihui niyajqui Damasco para niteilhuis huan teipa niyajqui Jerusalén huan ipan nochi ni estado Judea. Nojquiya niquinilhuijtoc masehualme catli amo israelitame para ma quipatlaca ininyolo huan ma quitoquilica Toteco, huan ma quichihuaca catli cuali para nochi quimatise ya quipatlatoque ininyolo. 
<span class="verse" id="AC26_21">21&#160;</span>Huan yeca nopa israelitame nechitzquijque ipan tohueyi tiopa huan quinequiyayaj nechmictise. 
<span class="verse" id="AC26_22">22&#160;</span>Pero Toteco nechpalehui nopa tonal huan nechmanahuijtoc hasta ama, huan yeca niquincamanalhuía masehualme catli tlapijpixtoque huan catli teicneltzitzi, pero san niquinilhuía catli itlajtol pannextijcahua Toteco huan Moisés huejcajya quiijtojque para teipa panosquía. 
<span class="verse" id="AC26_23">23&#160;</span>Niquinilhuía quen monejqui tlaijiyohuis huan miquis nopa Cristo catli Toteco Dios quititlanqui. Huan monejqui yaya elqui catli achtihui moyolcuic quema ya mictoya para elis catli quintlahuilis israelitame huan catli amo israelitame ipan ininyolo huan quinmaquixtis tlen inintlajtlacolhua.” </div>
<div class='s'>Pablo quinequi Agripa ma quineltoca Jesús </div>
<div class='p'>
<span class="verse" id="AC26_24">24&#160;</span>Huan Pablo noja quincamanalhuiyaya, huan Festo quiijto chicahuac: </div>
<div class='p'>―¡Pablo tilocojtic! Miyac timomachtijtoc huan yeca mitzyolpolojtoc. </div>
<div class='p'>
<span class="verse" id="AC26_25">25&#160;</span>Pero Pablo quinanquili: </div>
<div class='p'>―Amo nilocojtic, tihueyi tequichijquetl Festo. Nimitzilhuía catli nelía xitlahuac huan temachtli. 
<span class="verse" id="AC26_26">26&#160;</span>Huan nica itztoc ni Tlanahuatijquetl Agripa catli cuali quimachilía nochi catli panoc ica Jesús huan yeca nimoneltlalía para nicamanaltis xitlahuac iixpa tlen ni tlamantli. Nijmati yaya quicactoc nochi ni tlamantli catli Jesús quichijqui pampa nochi masehualme quimatque nochi catli panoc ica ya. </div>
<div class='p'>
<span class="verse" id="AC26_27">27&#160;</span>Huan Pablo quiilhui Agripa: </div>
<div class='p'>―Tlanahuatijquetl Agripa, ¿tijneltoca catli itlajtol pannextijcahua Toteco quiijcuilojque? Nijmati para tijneltoca. </div>
<div class='p'>
<span class="verse" id="AC26_28">28&#160;</span>Huan Agripa quiilhui Pablo: </div>
<div class='p'>―Ica se pilquentzi más techchihuasquía ma nijneltoca Jesucristo. </div>
<div class='p'>
<span class="verse" id="AC26_29">29&#160;</span>Huan Pablo quinanquili: </div>
<div class='p'>―Ma Toteco mitzpalehui para ta huan nochi catli itztoque nica xijneltocaca Cristo quen na nijneltoca masque ica se pilquentzi o ica miyac camanali. Pero amo ma anmechilpica quen na nechilpitoque ica ni tepos cadena. </div>
<div class='p'>
<span class="verse" id="AC26_30">30&#160;</span>Huajca moquetzque Tlanahuatijquetl Agripa, Gobernador Festo, huan Berenice huan nochi catli mosehuijtoyaj ininhuaya. 
<span class="verse" id="AC26_31">31&#160;</span>Huan moiyocatlalijque huan pejque mocamanalhuíaj ininseltzitzi. Huan nochi quiijtojque: </div>
<div class='p'>―Amo tleno quichijtoc ni tlacatl para quimictise, niyon para yaya tzactos. </div>
<div class='p'>
<span class="verse" id="AC26_32">32&#160;</span>Huan Agripa quiilhui Festo: </div>
<div class='p'>―Sintla Pablo amo tlajtlantosquía para yas iixpa César para quitlajtolsencahuas, huelisquía tijmajcahualtijtosquíaj.  </div>
<div class='psalmlabel' id='AC27_0'> 27</div>
<div class='s'>Quititlanque Pablo nepa Roma </div>
<div class='p'>
<span class="verse" id="AC27_1">1&#160;</span>Huan quema nopa tequitini quiijtojque ajsic nopa tonal para quititlanise Pablo hasta tlali Italia, quitemactilijque ya huan sequinoc tlatzacme imaco se tlayacanquetl tlen soldados itoca Julio. Huan nopa pamitl tlen soldados catli yaya quinyacanqui catli inintocax eliyaya nopa Pamitl Augusta. 
<span class="verse" id="AC27_2">2&#160;</span>Huajca nochi ticalajque ipan se hueyi cuaacali catli hualajqui tlen altepetl Adramitio huan yohuiyaya ipan hueyi atl hasta nopa altepeme iteno tlali Asia. Huan tiquisque nepa, huan nojquiya yajqui tohuaya toicni Aristarco catli ejqui altepetl Tesalónica ipan tlali Macedonia. </div>
<div class='p'>
<span class="verse" id="AC27_3">3&#160;</span>Huan hualmostla tiajsitoj altepetl Sidón. Huan Julio quitlasojtlac Pablo, huan quicahuili ma quinpaxaloti ihuampoyohua huan para inijuanti ma quimacaca nochi catli quimonequiliyaya. 
<span class="verse" id="AC27_4">4&#160;</span>Teipa tiquisque Sidón huan tiyajque ipan hueyi atl nechca tlali Chipre huan tipanoque ica norte pampa nelía chicahuac techixilpitzayaya nopa ajacatl. 
<span class="verse" id="AC27_5">5&#160;</span>Huan teipa tiquixcotonque nopa hueyi atl catli mocahua iteno tlali Cilicia huan tlali Panfilia. Huan tiajsitoj Mira, se altepetl ipan Licia. </div>
<div class='p'>
<span class="verse" id="AC27_6">6&#160;</span>Huan nepa nopa tlayacanquetl Julio quipanti se hueyi cuaacali catli hualayaya tlen altepetl Alejandría huan yohuiyaya tlali Italia, huan technahuati ma ticalaquica ipan nopa hueyi cuaacali. 
<span class="verse" id="AC27_7">7&#160;</span>Huan para miyac tonali nopa hueyi cuaacali nejnenqui yolic, huan ica ohui tiajsitoj nopa tlali nechca Gnido. Huan tlahuel chicahuac techilpitzayaya nopa ajacatl huan amo techcahuiliyaya ma tinejnemica, yeca tijyahualojque nochi iteno tlali Creta campa amo más tlaajacayaya chicahuac huan tijpanoque Salmón. 
<span class="verse" id="AC27_8">8&#160;</span>Huan ica miyac tequitl tipanotiyajque iteno Creta huan tiajsitoj campa se pilaltepetzi catli itoca Buenos Puertos nechca altepetl Lasea. </div>
<div class='p'>
<span class="verse" id="AC27_9">9&#160;</span>Ya miyac tonali tijpolojtoyaj ipan hueyi atl pampa yolic tiyohuiyayaj huan ajsitinemiyaya nopa metztli quema tlaseseya huan más mahuilili tijnejnemiltise tohueyi cuaacal ipan hueyi atl. Huajca Pablo quincamanalhui nochi tlacame catli itztoyaj tohuaya, 
<span class="verse" id="AC27_10">10&#160;</span>huan quinilhui: </div>
<div class='p'>―Tlacame, niquita para toojhui elis nelmahuilili sintla tiquisase nica huan más tijnejnemiltise tohueyi cuaacal ipan hueyi atl. Huelis polihuis tohueyi cuaacal, huan nopa miyac tlamamali huan tojuanti nojquiya huelis timisahuise. </div>
<div class='p'>
<span class="verse" id="AC27_11">11&#160;</span>Pero nopa tlayacanquetl Julio amo quitlacaquili catli Pablo quiijto. Quineltocac inincamanal itlayacancahua huan iteco nopa hueyi cuaacali. 
<span class="verse" id="AC27_12">12&#160;</span>Inijuanti moilhuijque para más mahuilili sintla mocahuasquía tohueyi cuaacal nepa ipan pilaltepetzi Buenos Puertos para nopa nahui metztli quema tlaseseya pampa chicahuac tlaajaca nepa. Yeca inijuanti huan miyac tlacame catli itztoyaj tohuaya quinequiyayaj para tiquisase. Quinequiyayaj sintla tihuelisquíaj tiajsisquíaj ipan altepetl Fenice ipan tlali Creta pampa nopa altepetl san tlapojtoc ipan se lado para ajacatl quiajsis campa nopa huejhueyi cuaacalme mocahuasquíaj. Huan yeca quinequiyayaj ma timocahuaca nepa para nopa se quesqui metztli quema tlaseseya huan amo hueli nejnemij huejhueyi cuaacalme ipan hueyi atl. </div>
<div class='s'>Nopa hueyi ajacatl ipan hueyi atl </div>
<div class='p'>
<span class="verse" id="AC27_13">13&#160;</span>Huan quema pejqui tlaajaca se quentzi tlen sur, moilhuijque huelis tiajsise campa tijnequiyayaj. Yeca tiquisque nepa ipan tohueyi cuaacal huan tiyajque nechca iteno nopa tlali Creta. 
<span class="verse" id="AC27_14">14&#160;</span>Pero san quentzi teipa, hualajqui se ajacatl tlahuel chicahuac. Nopa ajacatl hualajqui tlen tlali Creta huan itoca Norte ajacatl huan techhuicac huejca tlen tlali ipan hueyi atl. 
<span class="verse" id="AC27_15">15&#160;</span>Huan nopa ajacatl techcuatopehuayaya chicahuac, huan ayacmo tihuelque tijcuepase tohueyi cuaacal para elis nechca tlali. Yeca san tijcahuilijque tohueyi cuaacal ma yohui campa nopa ajacatl quinequiyaya techhuicas. 
<span class="verse" id="AC27_16">16&#160;</span>Huan tijpanoque se piltlaltzi tlatlajco hueyi atl catli itoca Clauda. Nepa quema amo tlahuel chicahuac nopa ajacatl, ica miyac tequitl, tijtlananque nopa pilcuaacaltzi catli quitilanayaya tohueyi cuaacal. Tijhualicayayaj para ipan momanahuisquíaj sequin sintla tlapanis tohueyi cuaacal. 
<span class="verse" id="AC27_17">17&#160;</span>Huan quema tijtlananque nopa pilcuaacaltzi, tijtlalijque ipan tohueyi cuaacal. Huajca nopa tlacame quiyahualilpijque tohueyi cuaacal ica lazo catli tlahuel tomahuac para amo tlapanisquía. Huan quitemohuijque nopa achtihui ejetic tepostli, pampa momajmatiyayaj para nopa ajacatl quicuatopehuasquía tohueyi cuaacal campa se lugar catli itoca Sirte campa onca miyac xali, huan nelía mahuilili nepa. Pero masque quitemohuijque nopa tepostli, nopa ajacatl san quihuicayaya tohueyi cuaacal campa hueli. 
<span class="verse" id="AC27_18">18&#160;</span>Huan hualmostla nopa ajacatl huan hueyi atl noja tlahuel chicahuac quicuatopehuayaya tohueyi cuaacal. Huajca nopa tlacame catli quinejnemiltiyayaj tohueyi cuaacal pejque quitepehuaj ipan hueyi atl nopa tlamamali catli tijhualicayayaj para ayacmo elisquía etic tohueyi cuaacal. 
<span class="verse" id="AC27_19">19&#160;</span>Huan hualhuiptla nochi tojuanti tiquinpalehuijque quitepehuase ipan hueyi atl nochi cuasiyas, cuamesas, huan nochi catli eltoya ipan tohueyi cuaacal. 
<span class="verse" id="AC27_20">20&#160;</span>Huan para miyac tonali amo tiquitaque tonati, niyon sitlalime, huan nochi timoilhuiyayaj timisahuisquíaj pampa nelía chicahuac nopa ajacatl techcuatopehuayaya. </div>
<div class='p'>
<span class="verse" id="AC27_21">21&#160;</span>Huan quipixqui miyac tonali amo tlacuajtoyaj nopa tlacame, huajca Pablo moquetzqui iniixpa huan quiijto: </div>
<div class='p'>―Tlacame, achi cuali eltosquía sintla anquitlacaquilijtosquíaj catli nimechilhui huan amo tiquistosquíaj tlali Creta. Amo tijpolojtosquíaj nochi nopa tlamantli catli tijtepejque ipan hueyi atl. 
<span class="verse" id="AC27_22">22&#160;</span>Pero ama nimechilhuía ximoyolchicahuaca, amo ximajmahuica pampa amo aqui miquis, san polihuis tohueyi cuaacal. 
<span class="verse" id="AC27_23">23&#160;</span>Na niiaxca Toteco Dios huan yaya catli nijtequipanohua. Huan tlayohua nechtitlanili se itequihua catli nechilhui: 
<span class="verse" id="AC27_24">24&#160;</span>‘Amo ximajmahui, Pablo, monequi tiajsiti Roma huan timonextis iixpa Tlanahuatijquetl César, huan pampa ta tiiaxca Toteco, yaya nojquiya quinmanahuis nochi ni masehualme catli itztoque mohuaya ipan ni hueyi cuaacali huan amo aqui miquis.’ 
<span class="verse" id="AC27_25">25&#160;</span>Huajca nohuampoyohua, ximoyolchicahuaca pampa na nimotemachía ipan Toteco Dios huan nijmati para nochi panos quen nechilhuijtoc. 
<span class="verse" id="AC27_26">26&#160;</span>Pero ni ajacatl quihuicas tohueyi cuaacal huan cuatacanis ipan se piltlaltzi tlajco hueyi atl. </div>
<div class='p'>
<span class="verse" id="AC27_27">27&#160;</span>Tlantoya ome semana tiitztoyaj ica nopa ajacatl catli tlahuel chicahuac ipan hueyi atl. Huan timopantijque ipan se hueyi atl catli itoca Adria huan nopa ajacatl noja quicuatopehuayaya tohueyi cuaacal campa hueli. Huan ipan tlajco yohual nopa tlacame catli tequitiyayaj ipan tohueyi cuaacal momacaque cuenta tiajsiyayaj nechca tlali. 
<span class="verse" id="AC27_28">28&#160;</span>Huajca quitamachijque para quimatise quesqui ihuejcatlanca nopa atl itla tohueyi cuaacal, huan san quipixqui treinta y seis metros ihuejcatlanca. Huan ica seyoc tlatoctzi sempa quitamachijque huan san quipixqui veintisiete metros. 
<span class="verse" id="AC27_29">29&#160;</span>Huan nopa tlacame momajmatiyayaj para nopa ajacatl quicuatacanaltisquía tohueyi cuaacal ipan nopa huejhueyi teme nechca tlali. Huajca ica iica tohueyi cuaacal quinmajcajque nopa mecame catli quinpixtoyaj nahui huejhueyi tepostli catli ejetic para motlatzquilise atzintla huan para ma ayacmo nejnemi tohueyi cuaacal ica nopa ajacatl. Huan nochi majmahuiyayaj huan tlahuel quinequiyayaj ma tlanesi para huelis tlachiyase. 
<span class="verse" id="AC27_30">30&#160;</span>Huan nopa tlacame catli tequitiyayaj ipan tohueyi cuaacal quinequiyayaj cholose ipan nopa pilcuaacaltzi catli tijhualicayayaj pampa moilhuijque nochi timiquisquíaj ipan tohueyi cuaacal. Yeca quitemohuijque nopa pilcuaacaltzi ipan hueyi atl, huan istlacatique huan quiijtojque san quinejque quiilpise más tepostli iixpa tohueyi cuaacal. 
<span class="verse" id="AC27_31">31&#160;</span>Pero Pablo quimatqui para cholosquíaj, yeca quinilhui nopa tlayacanquetl ininhuaya isoldados: </div>
<div class='p'>―Sintla nopa tlacame amo mocahuaj nica, amojuanti anmiquise. </div>
<div class='p'>
<span class="verse" id="AC27_32">32&#160;</span>Huajca nopa soldados quitzontejque nopa mecatl catli nopa tlacame ica quitemohuiyayaj nopa pilcuaacaltzi. Huan huetzqui nopa pilcuaacaltzi ipan hueyi atl huan yajqui. </div>
<div class='p'>
<span class="verse" id="AC27_33">33&#160;</span>Huan quema tlanesqui, Pablo quincamanalhui nochi catli itztoyaj ipan tohueyi cuaacal huan quinyolmelajqui ma tlacuaca. Quinilhui: </div>
<div class='p'>―Ama ya anquiaxitijque ome semana para anmotequipachojtoque huan amo anquinequiyayaj antlacuase. 
<span class="verse" id="AC27_34">34&#160;</span>Yeca chicahuac nimechtlajtlanía xitlacuaca cuali para anquipiyase chicahualistli para timomanahuise. Huan nijmati niyon se tlen tojuanti amo miquis, niyon amo aqui quipolos se itzoncal. </div>
<div class='p'>
<span class="verse" id="AC27_35">35&#160;</span>Huan quema Pablo quincamanalhui quej nopa, yaya quiitzqui se pantzi huan quitlascamatqui Toteco iniixpa nochi inijuanti. Huan quitlajcotlapanqui huan pejqui quicua. 
<span class="verse" id="AC27_36">36&#160;</span>Huajca nochi inijuanti achi más quipixque paquilistli, huan nochi tlacuajque. 
<span class="verse" id="AC27_37">37&#160;</span>Huan para nochi tojuanti tiitztoyaj ome ciento setenta y seis ipan nopa hueyi cuaacali. 
<span class="verse" id="AC27_38">38&#160;</span>Huan quema tlanque tlacuaj cuali, quitepejque ipan hueyi atl hasta itlamiya nopa tlamamali tlen trigo catli tijhuicayayaj para ayacmo elis más etic tohueyi cuaacal. </div>
<div class='s'>Atzonpolijqui tohueyi cuaacal </div>
<div class='p'>
<span class="verse" id="AC27_39">39&#160;</span>Huan quema tlanesqui, nopa tlacame catli quinejnemiltiyayaj tohueyi cuaacal quiitaque tiitztoyaj nechca tlali, pero amo quiiximatque tlaque itoca. Huan teipa quiitaque campa oncayaya xali ateno, huan moilhuijque huelis quinejnemiltise tohueyi cuaacal tlatlajco huejhueyi teme hasta campa xali. 
<span class="verse" id="AC27_40">40&#160;</span>Huajca quintzontejque nopa mecame catli ica quiilpijtoyaj nopa ejetic tepostli ipan atzintla, huan quincajtejque ipan hueyi atl. Huan quintemohuijque nopa huapalme catli quichihuaj para ma nejnemis tohueyi cuaacal para campa tijnequij. Huan quitlananque nopa hueyi yoyomitl iixpa tohueyi cuaacal para nopa ajacatl ma quicuatopehua, huan nimantzi pejqui techcuatopehua chicahuac huan timonechcahuijtiyajque para campa onca xali. 
<span class="verse" id="AC27_41">41&#160;</span>Pero tohueyi cuaacal cuatacanqui ipan se hueyi tetl ipan tlali catli tlatzintla nopa atl. Huan nopa atl ayacmo eliyaya huejcatla para quihuicas tohueyi cuaacal. Huajca nelía cuatacanqui iixpa tohueyi cuaacal huan ayacmo huelqui nejnemi. Huan iica pejqui tlapani pampa nopa atl chicahuac quimaquiliyaya. </div>
<div class='p'>
<span class="verse" id="AC27_42">42&#160;</span>Huajca nopa soldados moilhuiyayaj quinmictise nochi tlatzacme para amo huelis ajquise hasta tlali huan cholose. 
<span class="verse" id="AC27_43">43&#160;</span>Pero nopa tlayacanquetl tlen soldados amo quinequiyaya ma quimictica Pablo, yeca amo quincahuili para ma quinmictica. Yaya tlanahuati para nochi catli huelque ajquij ma timomajcahuaca achtihui ipan atl huan ma tiajquica hasta campa tlali. 
<span class="verse" id="AC27_44">44&#160;</span>Huan sequinoc catli amo huelque ajquij ma quicuica huapali o tlamantli catli quipantise ipan hueyi cuaacali para amo misahuise. Quej nopa quichijque nochi tojuanti huan nochi tiajsitoj cuali ipan tlali.  </div>
<div class='psalmlabel' id='AC28_0'> 28</div>
<div class='s'>Pablo ipan piltlaltzi Malta </div>
<div class='p'>
<span class="verse" id="AC28_1">1&#160;</span>Huajca nochi tojuanti tiajsitoj ica cuali, huan tijpantijque para nopa piltlaltzi itoca Malta huan quipixqui hueyi atl yahualtic. 
<span class="verse" id="AC28_2">2&#160;</span>Huan nopa Malta ehuani techselijque ica paquilistli. Huan tlipitzque para timototonise pampa tlaseseya huan tlaquiyahuiyaya. 
<span class="verse" id="AC28_3">3&#160;</span>Huan Pablo quisentiliyaya cuahuitl huan quitemayaya ipan tlitl. Huan nimantzi quisqui ipan tlitl se cohuatl catli itztoya ipan nopa cuahuitl, huan quimahuijconqui. 
<span class="verse" id="AC28_4">4&#160;</span>Huan nopa Malta ehuani quiitaque nopa cohuatl huiyontoc imaco Pablo huan moilhuijque se ica sequinoc: “Huelis ne tlacatl se temictijquetl catli momaquixti ipan nopa hueyi atl, pero Dios amo quicahuilía ma itzto pampa amo cuali catli quichijtoc.” </div>
<div class='p'>
<span class="verse" id="AC28_5">5&#160;</span>Pero Pablo san quitzejtzelo imax huan nopa cohuatl huetzqui ipan tlitl, huan amo tleno quipanoc. 
<span class="verse" id="AC28_6">6&#160;</span>Huan nopa masehualme quichiyayayaj para ma samahuiya Pablo o ma huetzisquía mictoc. Pero quichixque miyac hora, huan amo tleno quipanoc Pablo. Yeca quipatlaque inintlalnamiquilis huan quiijtojque para Pablo eliyaya se dios. </div>
<div class='p'>
<span class="verse" id="AC28_7">7&#160;</span>Huan nechca campa tiajsitoj ipan tlali, eltoya ichaj huan nochi itlalhua se tlacatl itoca Publio catli elqui se hueyi tlayacanquetl ipan nopa piltlaltzi. Huan yaya techseli ica cuali huan techtlamacac para eyi tonali. 
<span class="verse" id="AC28_8">8&#160;</span>Huan huilantoya itata Publio ipan itlapech pampa totoniyayaya huan esmoxixayaya. Yeca Pablo calajqui campa itztoya huan motlatlajti, huan quitlali imax ipan ya huan quichicajqui. 
<span class="verse" id="AC28_9">9&#160;</span>Huan teipa nochi nopa piltlaltzi ehuani quicajque catli panoc, huan nochi catli mococohuaj hualajque campa itztoya Pablo huan nochi mochicajque. 
<span class="verse" id="AC28_10">10&#160;</span>Huan yeca nopa piltlaltzi ehuani techtlepanitaque miyac huan techmacaque miyac tlamantli. Huan teipa quema ajsic tonal para tiquisase, techmacaque nochi catli monequi para ipan toojhui. </div>
<div class='s'>Pablo ajsic Roma </div>
<div class='p'>
<span class="verse" id="AC28_11">11&#160;</span>Huan timocajque nepa tlali Malta para eyi metztli. Huan teipa ticalajque ipan seyoc hueyi cuaacali catli hualajtoya tlen altepetl Alejandría huan catli nojquiya mocajtoya nepa ipan nopa piltlaltzi Malta nopa se quesqui metztli quema tlaseseya. Huan ipan iixpa nopa hueyi cuaacali quinpixtoya ome tlaixcopincayome catli inintocax Cástor huan Pólux. Huajca sempa tiquisque tlen nopa tlali huan tinejnenque ipan hueyi atl. 
<span class="verse" id="AC28_12">12&#160;</span>Huan teipa tiajsitoj altepetl Siracusa huan timocajque nepa eyi tonali. 
<span class="verse" id="AC28_13">13&#160;</span>Huan teipa tiquisque huan tiyajque nechca iteno nopa tlali hasta tiajsitoj altepetl Regio. Huan hualmostla hualajqui se ajacatl ica sur huan techcuatopejqui hasta hualhuiptla tiajsitoj altepetl Puteoli. 
<span class="verse" id="AC28_14">14&#160;</span>Nepa tiquinpantijque sequin toicnihua ipan Cristo huan techilhuijque ma timocahuaca ininhuaya. Huan timocajque ininhuaya chicome tonali. Huan teipa tiquisque huan tiicxinejnenque para tiajsitij Roma. 
<span class="verse" id="AC28_15">15&#160;</span>Huan ya quimajtoyaj toicnihua ipan Cristo nepa Roma para tiajsitinemiyayaj. Yeca quisque Roma icxinejnemiyayaj huan technamiquicoj ipan ojtli campa se tianquis catli itoca Foro de Apio, huan teipa sequinoc technamijque ipan pilaltepetzi Tres Tabernas. Huan quema Pablo quinitac nopa tlaneltocani, quitlascamatqui Toteco huan moyolchicajqui ipan ya. 
<span class="verse" id="AC28_16">16&#160;</span>Teipa tiajsitoj altepetl Roma huan nopa sequinoc tlatzacme quintemactilijque campa tlatzactli, pero nopa hueyi tlayacanquetl tlen soldados quicahuili Pablo ma mocahua iyoca ipan se cali. Huan ihuaya mocajqui san se soldado para quimocuitlahuis. </div>
<div class='s'>Pablo tlacamanalhui nepa ipan Roma </div>
<div class='p'>
<span class="verse" id="AC28_17">17&#160;</span>Huan quema Pablo quipixtoya eyi tonali nepa ipan altepetl Roma, quinnotzqui nopa tlayacanani tlen israelitame catli nepa ehuaj. Huan quema hualajtoyaj, quinilhui: </div>
<div class='p'>―Annoisraelita icnihua, nopa israelitame nepa Jerusalén nechitzquijque huan nechtemactilijque ica romano tequitini masque amo niquinixpanotoc israelitame, niyon totlamachtil catli tohuejcapan tatahua techcahuilijtejque. 
<span class="verse" id="AC28_18">18&#160;</span>Teipa nopa Roma tequitini nechtlajtolsencajque huan quiijtojque amo tleno nijchijtoya para nimiquis. Huan quinequiyayaj nechmajcahualtise. 
<span class="verse" id="AC28_19">19&#160;</span>Pero nopa israelitame amo quinequiyayaj, yeca nitlajtlanqui para ma nechhualicaca nica Roma para César ma nechtlajtolsencahua, pampa amo nijnequiyaya más niquintelhuis noicnihua israelitame. 
<span class="verse" id="AC28_20">20&#160;</span>Yeca nimechnotzqui para nimechitas huan nimechcamanalhuis. Niilpitoc ica ni tepos cadenas pampa nijneltoca nopa Cristo catli nochi israelitame quichixtoyaj ma ajsi. </div>
<div class='p'>
<span class="verse" id="AC28_21">21&#160;</span>Huan nopa israelitame nepa quiilhuijque: </div>
<div class='p'>―Nopa israelitame ipan estado Judea amo techtitlanilijtoque niyon se amatlajcuiloli para techilhuis tlen ta. Huan niyon se toicni amo hualajtoc para techcamanalhuis sintla tijchijtoc catli amo cuali. 
<span class="verse" id="AC28_22">22&#160;</span>Pero tojuanti tijnequij tijcaquise catli tijneltoca tlen Jesús. Campa hueli tlali tijcactoque quiijtohuaj para amo cuali para masehualme ma quineltocaca Jesús. Pero san ya nopa tijmatij. </div>
<div class='p'>
<span class="verse" id="AC28_23">23&#160;</span>Huan quitlalijque se tonal quema hualasquíaj, huan ipan nopa tonal ajsicoj nelmiyac israelitame ipan nopa cali campa Pablo mocahuayaya. Huan Pablo quincamanalhui quenicatza Toteco tlanahuatía huan quincamanalhui tlen Jesús. Ica itlanahuatilhua Moisés huan ica catli quiijcuilojtoyaj itlajtol pannextijcahua Toteco, Pablo quinnextili para Jesús elqui nopa Cristo catli Toteco quititlantoya. Yaya pejqui quincamanalhuía ica ijnaloc huan amo tlanqui hasta tiotlaquixqui. 
<span class="verse" id="AC28_24">24&#160;</span>Huan sequin inijuanti quiselijque catli Pablo quinilhui, huan sequinoc amo quineltocaque. 
<span class="verse" id="AC28_25">25&#160;</span>Inijuanti san pejque monajnanquilíaj se ica seyoc huan pejque yohuij. Huajca Pablo quinilhui nopa tlacame ni camanali: </div>
<div class='p'>―Xitlahuac nopa camanali catli Itonal Toteco quimacac Isaías, itlajtol pannextijca Toteco para ma quinilhui tohuejcapan tatahua. Quiilhui: </div>
<div class='q'>
<span class="verse" id="AC28_26">26&#160;</span>‘Xiya campa ni masehualme huan xiquinilhuiti ni camanali. </div>
<div class='q'>Toteco quiijtohua: Nelía anquicaquise nocamanal, pero amo anquimachilise. </div>
<div class='q'>Nelía anquiitase catli nijchihuas, </div>
<div class='q'>Pero amo anquimachilise catli quinequi quiijtos. </div>
<div class='q'>
<span class="verse" id="AC28_27">27&#160;</span>Pampa ni israelitame yoltetique. </div>
<div class='q'>Mochijtoque quen nacastzactoque huan quen catli popoyotzitzi. </div>
<div class='q'>Amo quinequij quiitase huan amo quinequij nechcaquise. </div>
<div class='q'>Amo quinequij quimachilise nocamanal ica ininyolo, </div>
<div class='q'>Huan amo quinequij moyolpatlase para niquintlajtlacolquixtis. </div>
<div class='m'>Quej nopa ijcuilijtoc ipan Icamanal Toteco.’ </div>
<div class='p'>Huan Pablo quinilhui: </div>
<div class='p'>
<span class="verse" id="AC28_28">28&#160;</span>―Huajca anisraelitame, techtlacaquilica. Ama Toteco quinmacas icamanal masehualme catli amo israelitame. Huan inijuanti quicaquise huan quiselise. </div>
<div class='p'>
<span class="verse" id="AC28_29">29&#160;</span>Huan quema Pablo quiijto ni camanali, nopa israelitame quisque huan chicahuac monajnanquilijtiyajque se ica seyoc. </div>
<div class='p'>
<span class="verse" id="AC28_30">30&#160;</span>Huan Pablo mocajqui nopona ome xihuitl ipan se cali catli quitlanejtiyayaj ica se tlaxtlahuili. Huan ica paquilistli quinseliyaya nochi catli quipaxalohuayayaj. 
<span class="verse" id="AC28_31">31&#160;</span>Huan tlanemijya quincamanalhuiyaya quenicatza Toteco Dios tlanahuatía, huan quinmachtiyaya tlen Tohueyiteco Jesucristo. Amo quema pinahuayaya, huan amo aqui quitzacuiliyaya.</div><div class="footnote">
<hr />
</div>
</div></body></html>
