<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia MATEO 1</title>
</head>
<body dir='ltr'>
<ul class='tnav'>
<li><a href='index.xhtml'>MATEO</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt'>Icamanal Toteco Cati Quiijcuilo Mateo  </div>
<div class='psalmlabel' id='MT1_0'> 1</div>
<div class='s'>Ihuejcapan tatahua Jesucristo </div>
<div class='r'>(Lc. 3:23-38) </div>
<div class='p'>

<span class="verse" id="MT1_1">1&#160;</span>Ni amat quipiya inintoca ihuejcapan tatahua Jesucristo. Yaya se iteipan ixhui David huan se iteipan ixhui Abraham. </div>
<div class='q'>
<span class="verse" id="MT1_2">2&#160;</span>Abraham cati itztoya huejcajquiya quipixqui se icone cati quitocaxti Isaac. </div>
<div class='q2'>Huan Isaac quipixqui se icone cati quitocaxti Jacob. </div>
<div class='q2'>Huan Jacob quinpixqui majtacti huan ome iconehua huan se ten inijuanti elqui itoca Judá. </div>
<div class='q2'>
<span class="verse" id="MT1_3">3&#160;</span>Judá huan nopa sihuat Tamar quinpixque ome ininconehua huan quintocaxtalijque Fares huan Zara. </div>
<div class='q2'>Huan Fares quipixqui se icone cati quitocaxti Esrom. </div>
<div class='q2'>Esrom quipixqui se icone cati quitocaxti Aram. </div>
<div class='q2'>
<span class="verse" id="MT1_4">4&#160;</span>Aram quipixqui se icone cati quitocaxti Aminadab. </div>
<div class='q2'>Huan Aminadab quipixqui se icone cati quitocaxti Naasón. </div>
<div class='q2'>Naasón quipixqui se icone cati quitocaxti Salmón. </div>
<div class='q2'>
<span class="verse" id="MT1_5">5&#160;</span>Huan Salmón huan isihua Rahab quipixque se inincone cati quitocaxtijque Booz. </div>
<div class='q2'>Booz huan isihua Rut quipixque se inincone cati quitocaxtijque Obed. </div>
<div class='q2'>Obed quipixqui se icone cati quitocaxti Isaí. </div>
<div class='q'>
<span class="verse" id="MT1_6">6&#160;</span>Huan Isaí quipixqui se icone cati quitocaxti David cati moscalti huan elqui nopa hueyi tanahuatijquet. </div>
<div class='q2'>Huan nopa hueyi tanahuatijquet David quipixqui se icone cati quitocaxti Salomón. </div>
<div class='q2'>Huan inana Salomón achtohui eltoya isihua Urías. </div>
<div class='q2'>
<span class="verse" id="MT1_7">7&#160;</span>Huan Salomón quipixqui se icone cati quitocaxti Roboam. </div>
<div class='q2'>Roboam quipixqui se icone cati quitocaxti Abías. </div>
<div class='q2'>Huan Abías quipixqui se icone cati quitocaxti Asa. </div>
<div class='q2'>
<span class="verse" id="MT1_8">8&#160;</span>Asa quipixqui se icone cati quitocaxti Josafat. </div>
<div class='q2'>Huan Josafat quipixqui se icone cati quitocaxti Joram. </div>
<div class='q2'>Joram quipixqui se icone cati quitocaxti Uzías. </div>
<div class='q2'>
<span class="verse" id="MT1_9">9&#160;</span>Huan Uzías quipixqui se icone cati quitocaxti Jotam. </div>
<div class='q2'>Jotam quipixqui se icone cati quitocaxti Acaz. </div>
<div class='q2'>Acaz quipixqui se icone cati quitocaxti Ezequías. </div>
<div class='q2'>
<span class="verse" id="MT1_10">10&#160;</span>Huan Ezequías quipixqui se icone cati quitocaxti Manasés. </div>
<div class='q2'>Manasés quipixqui se icone cati quitocaxti Amón. </div>
<div class='q2'>Amón quipixqui se icone cati quitocaxti Josías. </div>
<div class='q2'>
<span class="verse" id="MT1_11">11&#160;</span>Huan Josías quipixqui se icone cati quitocaxti Jeconías, huan nojquiya quinpixqui más iconehua. </div>
<div class='q2'>Josías huan iconehua itztoyaj ipan nopa tonali quema hualajque tali Babilonia ehuani huan quinhuicaque nechca nochi israelitame ilpitoque para quintequipanotij ipan inintal. </div>
<div class='q'>
<span class="verse" id="MT1_12">12&#160;</span>Huan teipa nepa ipan tali Babilonia Jeconías quipixqui se icone cati quitocaxti Salatiel. </div>
<div class='q2'>Huan Salatiel quipixqui se icone cati quitocaxti Zorobabel. </div>
<div class='q2'>
<span class="verse" id="MT1_13">13&#160;</span>Huan Zorobabel quipixqui se icone cati quitocaxti Abiud. </div>
<div class='q2'>Abiud quipixqui se icone cati quitocaxti Eliaquim. </div>
<div class='q2'>Eliaquim quipixqui se icone cati quitocaxti Azor. </div>
<div class='q2'>
<span class="verse" id="MT1_14">14&#160;</span>Huan Azor quipixqui se icone cati quitocaxti Sadoc. </div>
<div class='q2'>Sadoc quipixqui se icone cati quitocaxti Aquim. </div>
<div class='q2'>Aquim quipixqui se icone cati quitocaxti Eliud. </div>
<div class='q2'>
<span class="verse" id="MT1_15">15&#160;</span>Huan Eliud quipixqui se icone cati quitocaxti Eleazar. </div>
<div class='q2'>Eleazar quipixqui se icone cati quitocaxti Matán. </div>
<div class='q2'>Matán quipixqui se icone cati quitocaxti Jacob. </div>
<div class='q2'>
<span class="verse" id="MT1_16">16&#160;</span>Huan Jacob quipixqui se icone cati quitocaxti José cati moscalti huan mosihuajti ihuaya María. </div>
<div class='q2'>Huan María elqui inana Jesús. </div>
<div class='q2'>Huan Jesús elqui nopa Cristo cati Toteco Dios quititanqui ipan ni taltipacti. </div>
<div class='p'>
<span class="verse" id="MT1_17">17&#160;</span>Huajca majtacti huan nahui huejhueyi tatame quinpixque ininconehua ten quema Abraham itztoya ipan taltipacti hasta quema Tanahuatijquet David itztoya. Huan seyoc majtacti huan nahui huejhueyi tatame quinpixque ininconehua ten quema David itztoya ipan taltipacti hasta quinhuicaque nechca nochi israelitame ipan tali Babilonia. Huan seyoc majtacti huan nahui huejhueyi tatame quinpixque ininconehua ten quema quinhuicaque israelitame ipan tali Babilonia hasta quema tacatqui Cristo cati Toteco Dios quititanqui ipan taltipacti. </div>
<div class='s'>Quenicatza tacatqui Jesucristo </div>
<div class='r'>(Lc. 2:1-7) </div>
<div class='p'>
<span class="verse" id="MT1_18">18&#160;</span>Quej ni panoc quema tacatqui Jesucristo. Inana Jesús quitocaxtiyayaj María huan ya quiijtantoya José huan quisencajtoyaj ipan amat para mocuilis quej momatque quichihuaj. Huan ipan nopa xihuit quema polihuiyaya para motoquilise, José quimatqui para María ya tanemiltiyaya, pero elqui ichicahualis Itonal Toteco cati quichijqui ma conecui. 
<span class="verse" id="MT1_19">19&#160;</span>Huan José cati ya eltoya ihuehue María ipan amat, eliyaya se tacat xitahuac, huan amo quinequiyaya quipinahualtis iniixpa masehualme, huajca moilhui más cuali moamasosolos ihuaya María ixtacatzi huan mocahuase. 
<span class="verse" id="MT1_20">20&#160;</span>Huan quema José moilhuiyaya quichihuas ni tamanti, quiitac ipan se temicti se iilhuicac ejca Toteco cati quiilhui: “Xitacaqui José, ta tiiteipan ixhui David cati huejcajquiya. Amo ximajmahui para timocuilis María, mosihua, pampa nopa conet cati quinemiltía iijtico, pejqui ica ichicahualis Itonal Toteco. 
<span class="verse" id="MT1_21">21&#160;</span>Huan María quitacatiltis se oquichpil huan tijtocaxtis: ‘Jesús’ cati quiijtosnequi: ‘Temaquixtijquet’, pampa quinmaquixtis imasehualhua ten inintajtacolhua.” </div>
<div class='p'>
<span class="verse" id="MT1_22">22&#160;</span>Huajca nochi ya ni panoc para ma tami cati Toteco Dios techilhui ica tajtolpanextijquet huejcajquiya para teipa panos. Yaya techilhui: </div>
<div class='q'>
<span class="verse" id="MT1_23">23&#160;</span>“Xiquita se cuali ichpocat cati amo quema itztoya ihuaya se tacat tanemiltis, </div>
<div class='q'>huan quitacatiltis se oquichpil huan quitocaxtis: Emanuel. </div>
<div class='q'>Emanuel quiijtosnequi: ‘Toteco itztoc tohuaya.’ ” </div>
<div class='p'>
<span class="verse" id="MT1_24">24&#160;</span>Huajca quema José isac, quichijqui senquisa cati iilhuicac ejca Toteco quiilhuijtoya. Quicuito María quej isihua, 
<span class="verse" id="MT1_25">25&#160;</span>huan José amo quinechcahui hasta tacatqui icone. Huan María quitacatilti iachtohui cone, se piloquichpiltzi. Huan José quitocaxti Jesús.  </div>
<div class='psalmlabel' id='MT2_0'> 2</div>
<div class='s'>Hualajque nopa tacame cati momachtijque sitalime </div>
<div class='p'>
<span class="verse" id="MT2_1">1&#160;</span>Huan Jesús tacatqui ipan altepet Belén ipan estado Judea ipan nopa tonali quema Tanahuatijquet Herodes <a href='#FN1' epub:type='noteref' class='noteref'>*</a> quipixqui tequiticayot ipan nopa tali. Huan ipan nopa tonali ajsicoj ipan altepet Jerusalén sequij talnamijca tacame cati momachtijque sitalime huan hualajque ten campa quisa tonati. 
<span class="verse" id="MT2_2">2&#160;</span>Huan quema ajsicoj, tatzintocaque: </div>
<div class='p'>―¿Canque itztoc yaya cati tacatqui para elis inintanahuatijca israelitame? Hasta nepa campa quisa tonati, tiquitztoque isital cati pejqui cahuani quema tacatqui. Huan tihualajtoque tijhueyimatise. </div>
<div class='p'>
<span class="verse" id="MT2_3">3&#160;</span>Huan quema Tanahuatijquet Herodes quicajqui cati nopa tacame quiijtohuayayaj, momajmati. Huan nojquiya momajmatijque nochi masehualme ten altepet Jerusalén. 
<span class="verse" id="MT2_4">4&#160;</span>Huajca Herodes quinsentili nochi tayacanca totajtzitzi, huan tamachtiani ten itanahuatil Moisés, huan quintatzintoquili canque tacatisquía nopa Cristo cati ijcuilijtoc para Toteco Dios quititanisquía ipan taltipacti. 
<span class="verse" id="MT2_5">5&#160;</span>Huan inijuanti quinanquilijque: </div>
<div class='p'>―Cristo tacatis ipan altepet Belén nica ipan estado Judea pampa quej nopa quiijcuilo itajtolpanextijca Toteco huejcajquiya campa quiijtohua: </div>
<div class='q'>
<span class="verse" id="MT2_6">6&#160;</span>‘Masque nopa pilaltepetzi Belén amo más hueyi quej sequinoc altepeme ipan tali Judá, </div>
<div class='q'>se hueyi tanahuatijquet tacatis nepa. </div>
<div class='q'>Yaya quinnahuatis noisraelita masehualhua.’ </div>
<div class='m'>Quej nopa quiijcuilo nopa tajtolpanextijquet. </div>
<div class='p'>
<span class="verse" id="MT2_7">7&#160;</span>Huajca Herodes ixtacatzi quinnotzqui nopa tacame cati momachtíaj sitalime. Huan quintatzintoquili miyac ipan taya tonali pejqui nesi nopa yancuic sitali. 
<span class="verse" id="MT2_8">8&#160;</span>Teipa Herodes quintitanqui ma yaca ipan pilaltepetzi Belén huan quinilhui: </div>
<div class='p'>―Xiyaca Belén, xijtemotij nopa piloquichpiltzi, huan quema anquipantise, techilhuiquij canque itztoc para na nojquiya niyas nijhueyimatiti. </div>
<div class='p'>
<span class="verse" id="MT2_9">9&#160;</span>Teipa quema nopa tacame ya quicactoyaj icamanal Tanahuatijquet Herodes, quistejque Jerusalén. Huan nimantzi sempa quiitaque nopa sitali cati achtohui quiitztoyaj nepa campa quisa tonati. Huan quinyacantiyajqui hasta moquetzato itzompac nopa cali campa itztoya nopa piloquichpiltzi. 
<span class="verse" id="MT2_10">10&#160;</span>Huan quiitaque para moquetzqui nopa sitali huan nelía pajque. 
<span class="verse" id="MT2_11">11&#160;</span>Huajca calaquitoj ipan nopa cali huan quiitaque nopa piloquichpiltzi ihuaya inana cati itoca María. Huan motancuaquetzque huan moixtapachojque iixpa huan quihueyitalijque nopa conet. Huan quitapojque cati nelpajpatiyo quihuiquiliyayaj. Huan quimacaque oro, cuali copali huan se taajhuiyacayot cati itoca mirra cati tahuel patiyo. 
<span class="verse" id="MT2_12">12&#160;</span>Huan Toteco Dios quinyolmelajqui nopa tacame ipan temicti para ma amo mocuepaca para quiilhuitij Tanahuatijquet Herodes canque itztoya nopa piloquichpiltzi. Huajca inijuanti yajque ipan seyoc ojti huan mocuetque inintal. </div>
<div class='s'>Herodes quinmicti miyac coneme san tapic </div>
<div class='p'>
<span class="verse" id="MT2_13">13&#160;</span>Quema ya quistoyaj nopa tacame cati momachtíaj sitalime, José quiitac ipan temicti se iilhuicac ejca Toteco cati monexti iixpa huan quiilhui: “Ximijquehua huan xijhuica nopa piloquichpiltzi ihuaya inana huan xicholoca huejca hasta tali Egipto. Ximocahuaca nepa hasta nimitzilhuis pampa nopa Tanahuatijquet Herodes quitemos nopa piloquichpiltzi para quimictis.” </div>
<div class='p'>
<span class="verse" id="MT2_14">14&#160;</span>Huajca José mijquejqui huan ipan nopa tayohua quihuicac nopa piloquichpiltzi ihuaya inana huan cholojtejque tajco yohual para yase Egipto. 
<span class="verse" id="MT2_15">15&#160;</span>Huan inijuanti mocajque nepa hasta mijqui Tanahuatijquet Herodes. Toteco quinilhuijtoya ma yaca tali Egipto para ma tamis cati itajtolpanextijca Toteco quiijto huejcajquiya campa quiijto: “Na nijnotzas Nocone ma quisas tali Egipto.” </div>
<div class='p'>
<span class="verse" id="MT2_16">16&#160;</span>Teipa Tanahuatijquet Herodes momacac cuenta para nopa tacame cati momachtíaj sitalime san quicajcayajtoyaj pampa amo mocuetque para quiyolmelahuase canque itztoya nopa conet. Huajca nelía cualanqui, huan quintitanqui soldados ma yaca altepet Belén huan pilaltepetzitzi nejnechca para ma quinmictica nochi piloquichpiltzitzi cati ayemo quipiyayayaj ome xihuit. Ya ni quichijqui pampa quinequiyaya quimictis Jesús, pampa nopa tacame quiilhuijtoyaj ayemo quipiyayaya ome xihuit para nestoya nopa yancuic sitali. 
<span class="verse" id="MT2_17">17&#160;</span>Huajca nochi ipan Belén motequipachojque, huan quej nopa panoc senquisa quej nopa tajtolpanextijquet Jeremías quiijcuilo huejcajquiya, huan quej ni quiijto: </div>
<div class='q'>
<span class="verse" id="MT2_18">18&#160;</span>“Nepa ipan altepet Ramá o Belén nochi quicaquise cati chocase huan tahuejchihuase. </div>
<div class='q'>Israelita tename chocase pampa quinmictilise ininconehua. </div>
<div class='q'>Huan amo aqui huelis quinyoltalis pampa ya mictose.” </div>
<div class='p'>
<span class="verse" id="MT2_19">19&#160;</span>Teipa quema ya mictoya Tanahuatijquet Herodes, nepa ipan tali Egipto, José quiitac ipan temicti se iilhuicac ejca Toteco cati quiilhui: 
<span class="verse" id="MT2_20">20&#160;</span>“Ximijquehua huan xijhuica nopa piloquichpiltzi ihuaya inana huan sempa xiyaca tali Israel, pampa ya mijque inijuanti cati quinequiyayaj quimictise.” </div>
<div class='p'>
<span class="verse" id="MT2_21">21&#160;</span>Huajca José mijquejqui huan quihuicac Jesús ihuaya inana, huan sempa mocuetque tali Israel. 
<span class="verse" id="MT2_22">22&#160;</span>Pero José quicajqui para ipan estado Judea tanahuatiyaya Herodes Arquelao, icone Herodes, huajca majmajqui ajsiti nepa. Huan Toteco Dios quiilhui ipan temicti para ma yaca estado Galilea, huajca yajque nepa. 
<span class="verse" id="MT2_23">23&#160;</span>Huan ajsitoj ipan se altepet cati itoca Nazaret ipan estado Galilea, huan nepa mocajque. Quej nopa tanqui cati nopa tajtolpanextiani huejcajquiya quiijtojque ten Cristo: “Masehualme quitocaxtise se Nazaret ejquet.”  </div>
<div class='psalmlabel' id='MT3_0'> 3</div>
<div class='s'>Juan cati tecuaalti tacamanalhui ipan huactoc tali </div>
<div class='r'>(Mr. 1:1-8; Lc. 3:1-9, 15-17; Jn. 1:19-28) </div>
<div class='p'>
<span class="verse" id="MT3_1">1&#160;</span>Ipan nopa tonali Juan cati tecuaaltiyaya ajsico ipan nopa huactoc tali campa amo teno eli nepa ipan estado Judea. Huan pejqui tacamanalhuía, 
<span class="verse" id="MT3_2">2&#160;</span>huan quinilhuía masehualme: “Ximoyolpataca huan xijcahuaca cati amo cuali anquichihuaj para huelis ancalaquise campa tanahuatía Toteco cati itztoc ilhuicac pampa amechnechcahuía ama huan amechnotza xicalaquica.” </div>
<div class='p'>
<span class="verse" id="MT3_3">3&#160;</span>Juan eliyaya nopa tacat cati nopa tajtolpanextijquet Isaías huejcajquiya quiijcuilo para hualasquía. Isaías quiijcuilo ya ni: </div>
<div class='q'>“Masehualme quicaquise se cati camanaltis chicahuac ipan nopa huactoc tali campa amo teno eli. </div>
<div class='q'>Huan quiijtos: ‘Xijcualtalica amoyolo pampa hualas Tohueyiteco. </div>
<div class='q'>Xijxitahuaca amonemilis quej anquisencahuaj ojti para hualas se hueyi tequichijquet.’ ” </div>
<div class='p'>
<span class="verse" id="MT3_4">4&#160;</span>Juan moquentiyaya iyoyo cati tachijchihuali ica itzoncal camello, huan quipiyayaya itzinquechilpica ten cuetaxti. Huan quincuayaya pilchapoltzitzi huan necti cati quipantiyaya campa nentinemiyaya campa amo onca calme. 
<span class="verse" id="MT3_5">5&#160;</span>Huan yahuiyayaj campa Juan miyac masehualme cati quisayayaj altepet Jerusalén huan sequinoc altepeme ipan estado Judea huan miyac cati ehuayayaj nechca hueyat Jordán. 
<span class="verse" id="MT3_6">6&#160;</span>Huan nochi quipohuiliyayaj Toteco Dios inintajtacolhua, huan huajca Juan quincuaaltiyaya ipan hueyat Jordán. </div>
<div class='p'>
<span class="verse" id="MT3_7">7&#160;</span>Huan quema Juan quinitac para nojquiya ajsiyayaj miyac fariseos huan saduceos cati quinequiyayaj mocuaaltise, quinilhui: “Anitztoque quej ancohuame. ¿Ajquiya amechilhuijtoc para Toteco Dios amo amechtatzacuiltis teipa sinta anmocuaaltise? ¡Amo quej nopa! 
<span class="verse" id="MT3_8">8&#160;</span>Nimechilhuía monequi anquichihuase cati cuali para ma nesi tanemijya para anmoyolpatatoque huan anquicajtejtoque amoojhui cati fiero. 
<span class="verse" id="MT3_9">9&#160;</span>Amo ximoilhuica para ancuajcualme pampa anitztoque aniteipan ixhuihua Abraham ten huejcajquiya itztoya. Nimechilhuía Toteco huelis quichihuas ni teme cati eltoc nica para ma mocuepaca iteipan ixhuihua Abraham sinta yaya quinequis. 
<span class="verse" id="MT3_10">10&#160;</span>Amojuanti anitztoque quej cuame cati amo taquij, huajca ximotachilica pampa Toteco ya quicualtalijtoc ihacha para amechtzontequis huan amechtatis quej aneltosquíaj cuame. </div>
<div class='p'>
<span class="verse" id="MT3_11">11&#160;</span>“Quena, nelía niquincuaaltía ica at nochi cati ya moyolpatatoque huan quicajtejtoque tajtacoli. Pero teipa seyoc hualas cati más quipiyas tequiticayot huan amo quej na. Na amo nicaxilía para nielis itequipanojca yon para nijquixtilis itecac. Yaya quinmacas sequij masehualme Itonal Toteco huan sequinoc quintatzacuiltis ica tit. 
<span class="verse" id="MT3_12">12&#160;</span>Yaya huala mocualtalijtoc para quiniyocatalis masehualme quej se quichihua quema quitequihuía itaajacapehuilol para quiyejyectis trigo. Huan cati itztoque quej nopa trigo cati cuali, quinajocuis. Huan nopa masehualme cati itztoque quej nopa tasoli, quintatis ica se tit cati amo quema sehuis.” </div>
<div class='s'>Juan quicuaalti Jesús </div>
<div class='r'>(Mr. 1:9-11; Lc. 3:21-22) </div>
<div class='p'>
<span class="verse" id="MT3_13">13&#160;</span>Teipa Jesús quisqui ipan estado Galilea huan ajsico hueyat Jordán campa itztoya Juan para ma quicuaalti. 
<span class="verse" id="MT3_14">14&#160;</span>Pero Juan amo quinequiyaya quicuaaltis Jesús, huan quiilhui: </div>
<div class='p'>―Más quinamiqui ta techcuaaltisquía, huajca ¿para ten tijnequi ma nimitzcuaalti? </div>
<div class='p'>
<span class="verse" id="MT3_15">15&#160;</span>Huan Jesús quiilhui: </div>
<div class='p'>―Para amantzi, techcuaalti na pampa monequi tijchihuase nochi cati xitahuac senquisa quej Toteco Dios quinequi. </div>
<div class='p'>Huajca Juan quicaquili icamanal Jesús huan quicuaalti. 
<span class="verse" id="MT3_16">16&#160;</span>Huan quema Jesús ya mocuaaltijtoya huan quisayaya ten nopa at, nimantzi tapojqui ilhuicacti huan quiitac Itonal Toteco temotihualayaya quej se paloma huan ajsic ipan ya. 
<span class="verse" id="MT3_17">17&#160;</span>Huan Toteco Dios camanaltic ten ilhuicac huan quiijto: “Ya ni Nocone cati niquicnelía. Nijpiya miyac paquili ica cati quichihua.”  </div>
<div class='psalmlabel' id='MT4_0'> 4</div>
<div class='s'>Amocualtacat quinejqui quiyoltilanas Jesús </div>
<div class='r'>(Mr. 1:12-13; Lc. 4:1-13) </div>
<div class='p'>
<span class="verse" id="MT4_1">1&#160;</span>Teipa Itonal Toteco quihuicac Jesús campa nopa huactoc tali campa amo teno eli para Amocualtacat ma quiyoltilana Jesús ma tajtacolchihua. </div>
<div class='p'>
<span class="verse" id="MT4_2">2&#160;</span>Huan Jesús mosajqui cuarenta tonali, huan teipa nelía mayanayaya. 
<span class="verse" id="MT4_3">3&#160;</span>Huan ajsico Amocualtacat huan quiilhui Jesús: </div>
<div class='p'>―Sinta nelía tiIcone Dios, huajca xijnahuati ni teme ma mocuepa pantzi. </div>
<div class='p'>
<span class="verse" id="MT4_4">4&#160;</span>Huan Jesús quinanquili: </div>
<div class='p'>―Ijcuilijtoc ipan Icamanal Toteco campa quiijtohua: ‘Amo san pantzi monequi para itztose masehualme. Nojquiya monequi tijneltocatiyase nochi Icamanal Toteco.’ </div>
<div class='p'>
<span class="verse" id="MT4_5">5&#160;</span>Huajca Amocualtacat quihuicac Jesús hasta altepet Jerusalén, ialtepe Toteco Dios, huan quiquetzqui iixco nopa hueyi tiopamit, 
<span class="verse" id="MT4_6">6&#160;</span>huan quiilhui: </div>
<div class='p'>―Sinta nelía tiIcone Dios, huajca xihuitoni hasta talchi pampa ijcuilijtoc ipan Icamanal Toteco campa quiijtohua: </div>
<div class='q'>‘Toteco Dios quintitanis iilhuicac ejcahua para ma mitzmocuitahuica, </div>
<div class='q'>huan inijuanti mitzmatzacuilise para amo timoicxicocos ica yon se tet.’ </div>
<div class='p'>
<span class="verse" id="MT4_7">7&#160;</span>Huan Jesús quiilhui: </div>
<div class='p'>―Nojquiya ijcuilijtoc ipan Icamanal Toteco campa quiijtohua: ‘Amo xijyejyeco Toteco Dios san para tiquitas taya quichihuas.’ </div>
<div class='p'>
<span class="verse" id="MT4_8">8&#160;</span>Teipa Amocualtacat quihuicac Jesús ipan se huejcapantic tepet huan quinextili nochi masehualme cati iniaxca nochi tanahuatiani cati itztoque ipan nochi talme ipan taltipacti. Huan quinextili nochi iniricojyo huan nochi cati cuajcualtzi quipixque, 
<span class="verse" id="MT4_9">9&#160;</span>huan quiilhui: </div>
<div class='p'>―Nochi ya ni nimitzmacas sinta timotancuaquetzas huan techhueyimatis. </div>
<div class='p'>
<span class="verse" id="MT4_10">10&#160;</span>Huajca Jesús quiilhui Amocualtacat: </div>
<div class='p'>―Techtalcahui Amocualtacat. Pampa ijcuilijtoc ipan Icamanal Toteco campa quiijtohua: ‘San Toteco Dios xijhueyimati huan san ya xijtepanita.’ </div>
<div class='p'>
<span class="verse" id="MT4_11">11&#160;</span>Huajca quisqui Amocualtacat huan quicajtejqui Jesús. Huan hualajque ilhuicac ehuani huan quipalehuijque. </div>
<div class='s'>Jesús pejqui itequi ipan estado Galilea </div>
<div class='r'>(Mr. 1:14-15; Lc. 4:14-15) </div>
<div class='p'>
<span class="verse" id="MT4_12">12&#160;</span>Teipa quema Jesús quicajqui para Juan itztoya ipan tatzacti, quisqui ten estado Judea, huan mocuetqui altepet Nazaret ipan estado Galilea. 
<span class="verse" id="MT4_13">13&#160;</span>Huan teipa quisqui altepet Nazaret, huan yajqui para itztoti ipan altepet Capernaum cati mocahua nechca nopa hueyi at campa monamiqui estado Zabulón ihuaya estado Neftalí. 
<span class="verse" id="MT4_14">14&#160;</span>Quichijqui ya ni para ma tami cati Toteco quiilhuijtoya nopa tajtolpanextijca Isaías huejcajquiya huan ya ni cati quiijto: </div>
<div class='q'>
<span class="verse" id="MT4_15">15&#160;</span>“Nopa talme Zabulón huan Neftalí mopantíaj iteno hueyi at ipan nopa seyoc nali hueyat Jordán ipan estado Galilea. </div>
<div class='q'>Nepa itztoque masehualme cati amo israelitame. </div>
<div class='q'>
<span class="verse" id="MT4_16">16&#160;</span>Huan nochi nopa masehualme cati itztoyaj ipan tzintayohuilot, </div>
<div class='q'>ama quiitztoque se hueyi taahuili. </div>
<div class='q'>Itztoyaj quej miquisnequiyayaj, </div>
<div class='q'>huan ama cahuantoc se hueyi taahuili para quitaahuilis inintalnamiquilis.” </div>
<div class='p'>
<span class="verse" id="MT4_17">17&#160;</span>Huajca ipan nopa tonali Jesús pejqui tacamanalhuía huan quinilhuiyaya masehualme: “Ximoyolpataca huan xijcahuaca cati amo cuali anquichihuaj sinta anquinequij ancalaquise campa tanahuatía Toteco Dios cati itztoc ilhuicac pampa yaya amechnechcahuía ama.” </div>
<div class='s'>Jesús quinnotzqui nahui michtajtamani </div>
<div class='r'>(Mr. 1:16-20; Lc. 5:1-11) </div>
<div class='p'>
<span class="verse" id="MT4_18">18&#160;</span>Huan Jesús nejnemiyaya iteno nopa hueyi at cati itoca Galilea huan quinitac ome icnime: se itoca eliyaya Simón, huan nochi quitocaxtiyayaj Pedro, huan ne se itoca eliyaya Andrés. Inijuanti quimajcahuayayaj matat atita pampa eliyayaj michtajtamani. 
<span class="verse" id="MT4_19">19&#160;</span>Huan Jesús quinilhui: </div>
<div class='p'>―Techtoquilica. Ama anmichtajtamani, pero seyoc tequit nimechmacas. Nimechnextilis quenicatza antajtamase ica masehualme para ma nechtoquilica. </div>
<div class='p'>
<span class="verse" id="MT4_20">20&#160;</span>Huan inijuanti nimantzi quicajtejque inimata huan quitoquilijque. </div>
<div class='p'>
<span class="verse" id="MT4_21">21&#160;</span>Teipa Jesús nejnenqui achi más huan quinitac seyoc ome icnime: se cati itoca Jacobo huan ne se itoca Juan. Itztoyaj ipan se cuaacali ihuaya inintata Zebedeo quitatamaniyayaj inimata. Huan Jesús nojquiya quinnotzqui ma yaca ihuaya. 
<span class="verse" id="MT4_22">22&#160;</span>Huan nimantzi quicajtejque nopa cuaacali huan inintata, huan quitoquilijque Jesús. </div>
<div class='s'>Jesús quinmachti miyac masehualme </div>
<div class='r'>(Lc. 6:17-19) </div>
<div class='p'>
<span class="verse" id="MT4_23">23&#160;</span>Huan Jesús panotinemiyaya campa hueli ipan nochi estado Galilea, tamachtijtinemiyaya. Huan ipan sese altepet calajqui ipan iniisraelita tiopa huan quinmachti masehualme nopa cuali tamachtili ten quenicatza eltos quema Toteco tanahuatis. Huan Jesús quinchicahuayaya cati mococohuaj ica ten hueli cocolisti. 
<span class="verse" id="MT4_24">24&#160;</span>Huajca campa hueli ipan nochi tali Siria nochi masehualme quicajque ten Jesús, huan quinhualicaque campa ya nochi cati quipixque tacuajcualoli huan miyac tamanti cocolisti. Nojquiya quinhualicaque cati taijyohuiyayaj pampa quinpixque iajacahua Amocualtacat, huan cati huetziyayaj ica ajaca cocolisti huan cati metzhuapactique. Huan nochi Jesús quinchicajqui. 
<span class="verse" id="MT4_25">25&#160;</span>Huan quitoquiliyayaj tahuel miyac masehualme cati hualajque ten estado Galilea, huan ten tali Decápolis, huan ten altepet Jerusalén, huan ten estado Judea huan sequij cati hualajque seyoc nali hueyat Jordán.  </div>
<div class='psalmlabel' id='MT5_0'> 5</div>
<div class='s'>Jesús tamachti ipan se tepet </div>
<div class='p'>
<span class="verse" id="MT5_1">1&#160;</span>Huan Jesús quiitac ya ajsicoj miyac masehualme, huan huajca yaya tejcoc quentzi ipan se tepet huan mosehui. Huan tojuanti tiimomachtijcahua timonechcahuijque campa ya inihuaya nopa masehualme. 
<span class="verse" id="MT5_2">2&#160;</span>Huan Jesús pejqui tamachtía huan quiijto: </div>
<div class='s'>Ajquiya paqui </div>
<div class='r'>(Lc. 6:20-23) </div>
<div class='q'>
<span class="verse" id="MT5_3">3&#160;</span>“Xipaquica amojuanti cati anmoechcapanohuaj iixpa Toteco, </div>
<div class='q'>huan anquimatij anteicneltzitzi por amotajtacolhua. </div>
<div class='q'>Pampa Toteco cati itztoc ilhuicac amechcahuilis xicalaquica campa yaya tanahuatía. </div>
<div class='q'>
<span class="verse" id="MT5_4">4&#160;</span>Xipaquica amojuanti cati anmotequipachohuaj, </div>
<div class='q'>pampa Toteco amechyoltalis. </div>
<div class='q'>
<span class="verse" id="MT5_5">5&#160;</span>Xipaquica amojuanti cati amo anmohueyimatij iniixpa sequinoc. </div>
<div class='q'>Pampa Toteco amechaxcatis nochi taltipacti. </div>
<div class='q'>
<span class="verse" id="MT5_6">6&#160;</span>Xipaquica amojuanti cati ica nochi amoyolo anquitemohuaj quenicatza anquichihuase cati xitahuac. </div>
<div class='q'>Anitztoque quej masehualme cati mayanaj huan amiquij para quichihuase cati cuali. </div>
<div class='q'>Toteco amechixhuitis para melahuac anhuelise anquichihuase cati xitahuac. </div>
<div class='q'>
<span class="verse" id="MT5_7">7&#160;</span>Xipaquica amojuanti cati antetasojtaj huan antepalehuíaj, </div>
<div class='q'>pampa Toteco nojquiya amechtasojtas huan amechpalehuis. </div>
<div class='q'>
<span class="verse" id="MT5_8">8&#160;</span>Xipaquica amojuanti cati anyoltapajpactique, </div>
<div class='q'>pampa anquiitase Toteco. </div>
<div class='q'>
<span class="verse" id="MT5_9">9&#160;</span>Xipaquica amojuanti cati anquinyoltalíaj cati cualanij, </div>
<div class='q'>pampa Toteco amechtocaxtis aniconehua. </div>
<div class='q'>
<span class="verse" id="MT5_10">10&#160;</span>Xipaquica sinta sequinoc amechtaijyohuiltíaj pampa anquichihuaj cati xitahuac, </div>
<div class='q'>pampa Toteco Dios cati itztoc ilhuicac amechcahuilis ancalaquise campa yaya tanahuatía. </div>
<div class='p'>
<span class="verse" id="MT5_11">11&#160;</span>“Xipaquica quema sequinoc amechtelchihuaj huan amechtatzacuiltíaj huan amechistacahuíaj pampa antechneltocaj.” </div>
<div class='p'>
<span class="verse" id="MT5_12">12&#160;</span>Quena, xipaquica huan amo ximotequipachoca pampa Toteco hueyi amechtaxtahuis nepa ilhuicac. Quej nopa masehualme nojquiya quintatzacuiltijque nopa tajtolpanextiani huejcajquiya. </div>
<div class='s'>Anitztoque quej istat huan taahuili ipan ni taltipacti </div>
<div class='r'>(Mr. 9:50; Lc. 14:34-35) </div>
<div class='p'>
<span class="verse" id="MT5_13">13&#160;</span>“Istat quipalehuía nacat para ma amo palani. Amojuanti nojquiya anhuelij anquinpalehuise masehualme para ma amo tajtacolchihuaca pampa anitztoque quej istat ipan ni taltipacti. Pero sinta istat ayecmo poyec, huajca amo teno ipati. Huan amo aqui huelis quipoyeltisoc sempa. Yon ayecmo huelis tijtequihuise. San monequi tijtepehuase, huan huajca ipan moquejquetzase masehualme. </div>
<div class='p'>
<span class="verse" id="MT5_14">14&#160;</span>“Amojuanti anitztoque itaahuil ni taltipacti, pampa anquintaahuilíaj masehualme. Anitztoque quej se altepet cati eltoc ipan se tepet huan cahuani para nochi hueli quiitase. 
<span class="verse" id="MT5_15">15&#160;</span>Amo aqui quitatía se taahuili, huan quitalía cajo tzinta. Quitalía ipan se taahuil quetzali para ma taahui nochi ipan calijtic. 
<span class="verse" id="MT5_16">16&#160;</span>Quej nopa xijcahuaca ma cahuani amotaahuil iniixpa masehualme. Huan quiitase cati cuali anquichihuaj huan quihueyichihuase amoTata cati itztoc ipan ilhuicac. </div>
<div class='s'>Jesús tamachti ten itanahuatil Moisés </div>
<div class='p'>
<span class="verse" id="MT5_17">17&#160;</span>“Amo ximoilhuica nihualajtoc para niquiniyocatalis itanahuatil Moisés huan cati quiijcuilojtoque nopa tajtolpanextiani. Nihualajtoc para nijtamichihuas nochi cati quiijtohuaj. 
<span class="verse" id="MT5_18">18&#160;</span>Melahuac nimechilhuía hasta tamis ilhuicacti huan taltipacti amo aqui quiixpolos yon se letra, yon se punto cati ijcuilijtoc ipan nopa tanahuatilme. Nochi panos quej quiijtohua nepa. 
<span class="verse" id="MT5_19">19&#160;</span>Sinta acajya amo quitepanita se itanahuatil Moisés, huan quinmachtis sequinoc ma nojquiya amo quitepanitaca, masque nopa tanahuatili amo hueyi, nopa masehuali elis pilquentzi quema Toteco cati itztoc ipan ilhuicac tanahuatis. Quema tanahuatis Toteco, elise huejhueyi nopa masehualme cati quineltocaj itanahuatil huan quinnextilíaj sequinoc ma nojquiya quitepanitaca. 
<span class="verse" id="MT5_20">20&#160;</span>Pampa nimechilhuía, sinta anquinequij ancalaquise campa tanahuatía Toteco cati itztoc ilhuicac, monequi más xijneltocaca cati Toteco quiijtohua huan amo quej quineltocaj nopa fariseos huan nopa tamachtiani ten itanahuatil Moisés. </div>
<div class='s'>Jesús camanaltic ten cualanti </div>
<div class='r'>(Lc. 12:57-59) </div>
<div class='p'>
<span class="verse" id="MT5_21">21&#160;</span>“Anquicactoque para itanahuatil Moisés quinmachtiyaya masehualme huejcajquiya para ma amo temictica. Huan cati quimictis se masehuali yas iniixpa tequichihuani para quitajtolsencahuase huan quitatzacuiltise. 
<span class="verse" id="MT5_22">22&#160;</span>Na nimechilhuía, cati hueli cati cualanis ica iicni, tequichihuani quitajtolsencahuase. Huan sinta se acajya quitelchihuas iicni, nopa tasentilisti ten tequichihuani cati más quipiya tequiticayot mosentilis para quitajtolsencahuas huan quitatzacuiltis. Huan cati quitocaxtis seyoc ica camanali cati fiero, quihuicas tajtacoli para yas ipan tit nepa micta. </div>
<div class='p'>
<span class="verse" id="MT5_23">23&#160;</span>“Huajca sinta timoquetza campa itaixpa para tijmacas Toteco se tacajcahualisti huan ipan nopa talojtzi tiquelnamiqui para moicni cualani mohuaya, huajca amo xijmaca nopa tacajcahualisti. 
<span class="verse" id="MT5_24">24&#160;</span>Xijcahua motacajcahualis ipan taixpamit huan xiya achtohui para anmotapojpolhuise huan ximoyoltali ihuaya moicni. Huan huajca, quena, ximocuepa para tijmacas Toteco nopa tacajcahualisti. </div>
<div class='p'>
<span class="verse" id="MT5_25">25&#160;</span>“Huan sinta se mocualancaitaca quinequi mitztelhuis ica cati amo cuali tijchihuilijtoc, huajca ximoyoltali ihuaya nimantzi quema noja itztoc ipan ojti para mitztelhuis. Ma amo mitzhuicas iixpa tequichijquet, pampa nopa tequichijquet mitztemactilis ica policías huan inijuanti mitztzacuase. 
<span class="verse" id="MT5_26">26&#160;</span>Melahuac nimitzilhuía, amo tiquisas ipan tatzacti hasta titaxtahuas senquisa nochi cati nopa tequichijquet quiijtos xitaxtahua. </div>
<div class='s'>Jesús camanaltic ten cati momecatíaj </div>
<div class='p'>
<span class="verse" id="MT5_27">27&#160;</span>“Anquicactoque para itanahuatil Moisés quiijto para amo ximomecatica. 
<span class="verse" id="MT5_28">28&#160;</span>Na nimechilhuía, sinta se tacat quiita se sihuat huan ipan italnamiquilis quinequi ten hueli quichihuas ihuaya, ya momecati ihuaya ipan iyolo. </div>
<div class='p'>
<span class="verse" id="MT5_29">29&#160;</span>“Huajca sinta se moixteyol quinequi quitachilis tajtacoli, xijquixti huan xijtahuiso, masque eliyaya moixteyol cati más cuali. Pampa más cuali para tijpolos san se pilquentzi motacayo, huan amo tiyas nepa micta ica motacayo yajmaxtic. 
<span class="verse" id="MT5_30">30&#160;</span>Huan sinta momax cati monejmat mitzchihualtía xitajtacolchihua, huajca más cuali xijtzontequi huan xijtahuiso, pampa más cuali para tijpolos san se pilquentzi motacayo huan amo tiyas nepa micta ica motacayo yajmaxtic. </div>
<div class='s'>Amo cuali cati quicahuas isihua </div>
<div class='r'>(Mt. 19:9; Mr. 10:11-12; Lc. 16:18) </div>
<div class='p'>
<span class="verse" id="MT5_31">31&#160;</span>“Nojquiya itanahuatil Moisés quiijto para cati quinequi quicahuas isihua, monequi ma quimaca se amat cati quiijtohua para ayecmo iaxca. 
<span class="verse" id="MT5_32">32&#160;</span>Na nimechilhuía, sinta se tacat quicahuas isihua cati amo momecatijtoc ica seyoc, yaya quichihualtía nopa sihuat ma momecatis quema monamictis. Huan nojquiya yaya cati teipa mosihuajtis ihuaya nopa sihuat, momecatis. </div>
<div class='s'>Amo xitatestigojquetza </div>
<div class='p'>
<span class="verse" id="MT5_33">33&#160;</span>“Anquicactoque para itanahuatil Moisés quiijto sinta se quitestigojquetzas Toteco quema quitajtolcahua se tamanti, huajca monequi quichihuas cati quiijtojtoc. 
<span class="verse" id="MT5_34">34&#160;</span>Na nimechilhuía, amo xitatestigojquetzaca. Amo xijtestigojquetzaca ilhuicacti pampa ilhuicacti eltoc campa Toteco tanahuatía. 
<span class="verse" id="MT5_35">35&#160;</span>Amo xijtestigojquetzaca taltipacti pampa iicxita Toteco cati yaya nojquiya quinahuatía. Amo xijtestigojquetzaca altepet Jerusalén, pampa Jerusalén ialtepe Toteco nopa Hueyi Tanahuatijquet. 
<span class="verse" id="MT5_36">36&#160;</span>Yon amo xijtestigojquetzaca amotzonteco pampa amo anquinahuatíaj amotzonteco. Amo hueli anquichipahuilíaj yon se amotzoncal, huan sinta ya chipahuac, amo hueli anquiyayahuilíaj. 
<span class="verse" id="MT5_37">37&#160;</span>Quema ancamanaltij, xiquijtoca xitahuac sinta hueli anquichihuase se tamanti. Xiquijtoca ‘quena, nijchihuas’ o ‘amo nijchihuas’. Sinta antatestigojquetzaj, amo cuali anquichihuaj, huan quej nopa Amocualtacat quinequi xijchihuaca. </div>
<div class='s'>Jesús quiijto ma amo timomacuepaca </div>
<div class='r'>(Lc. 6:29-30) </div>
<div class='p'>
<span class="verse" id="MT5_38">38&#160;</span>“Anquicactoque para itanahuatil Moisés quiijto sinta se acajya mitzixteyolcocos, huajca xiquixteyolcoco. Huan sinta se acajya mitztancochtepehuas, huajca xijtancochtepehua nojquiya. 
<span class="verse" id="MT5_39">39&#160;</span>Na nimechilhuía, amo ximomacuepaca ica cati amechchihuilía cati amo cuali. Sinta se mitzixtatzinis mocampa cati monejmat, huajca xijnextili seyoc mocampa para nojquiya ma mitzixtatzini. 
<span class="verse" id="MT5_40">40&#160;</span>Sinta tijtahuiquilía tomi se acajya huan yaya mitzhuicas iixpa tequichijquet huan quinequi xijmacas mocamisa por cati titahuica, huajca nojquiya xijmaca mochamarra. 
<span class="verse" id="MT5_41">41&#160;</span>Sinta se soldado mitznahuatis xijhuica itamamal para se kilómetro, xijhuiquili ome kilómetros ipan iojhui. 
<span class="verse" id="MT5_42">42&#160;</span>Sinta se mitztajtanis se tamanti, xijmaca. Sinta se quinequi xijtanejti se tamanti, xijtanejti. </div>
<div class='s'>Xiquinicnelica amocualancaitacahua </div>
<div class='r'>(Lc. 6:27-28, 32-36) </div>
<div class='p'>
<span class="verse" id="MT5_43">43&#160;</span>“Anquicactoque itanahuatil Moisés huejcajquiya quiijto xiquinicnelica amohuampoyohua huan xiquincualancaitaca amocualancaitacahua. 
<span class="verse" id="MT5_44">44&#160;</span>Na nimechilhuía, xiquinicnelica amocualancaitacahua huan xijtajtanica Toteco ma quintiochihua cati amechtaijyohuiltíaj. 
<span class="verse" id="MT5_45">45&#160;</span>Huan quej nopa, nochi quimatise para melahuac anitztoque iconehua Toteco amoTata cati itztoc ilhuicac, pampa yaya quichihua tonati ma taahui ipan cati amo cuajcualme huan ipan cati cuajcualme. Huan yaya quichihua ma huetzi at ipan inimil cati itztoque xitahuaque iixpa huan ipan inimil cati amo xitahuaque iixpa. 
<span class="verse" id="MT5_46">46&#160;</span>Pampa sinta san anquinicnelíaj masehualme cati amechicnelíaj, amo teno cati cuali anquichijtoque para Toteco amechtaxtahuis teipa. Hasta nopa tacame cati tainamaj impuesto huan tahuel tacajcayahuaj nojquiya ya nopa quichihuaj. 
<span class="verse" id="MT5_47">47&#160;</span>Huan sinta san anquintajpalohuaj amohuampoyohua, amo teno cati cuali anquichijtoque. Masehualme cati amo quiixmatij Toteco nojquiya ya nopa quichihuaj. 
<span class="verse" id="MT5_48">48&#160;</span>Monequi xiitztoca senquisa cuali ipan nochi cati anquichihuaj quej amoTata cati itztoc ipan ilhuicac itztoc senquisa cuali.  </div>
<div class='psalmlabel' id='MT6_0'> 6</div>
<div class='s'>Jesús tamachti quenicatza ma tijchihuaca cati cuali </div>
<div class='p'>
<span class="verse" id="MT6_1">1&#160;</span>“Ximotachilica para amo anquichihuase tamanti cati cuali san para masehualme ma amechitaca. Sinta anquichihuaj cati cuali para anmohueyimatise iniixpa sequinoc, huajca Toteco amoTata cati itztoc nepa ilhuicac amo amechtaxtahuis. 
<span class="verse" id="MT6_2">2&#160;</span>Huajca quema anquinpalehuíaj cati teicneltzitzi, amo xijnequica para sequinoc ma quimatica. Amo xitapitzaca quej masehualme cati ome inixayac quichihuaj ipan tiopamit huan callejtipa. Inijuanti quinequij sequinoc ma quinitaca ica cati cuali quichihuaj para ma quinhueyimatica. Sinta masehualme quinhueyimatise, san ya nopa quiselise pampa Toteco amo quintaxtahuis más. 
<span class="verse" id="MT6_3">3&#160;</span>Quema anquinmacaj se tenijqui cati teicneltzitzi, ma amo quimati yon se masehuali quesqui anquinmacaque. Yon moarraves ma amo quimati taya temaca momanejmat. 
<span class="verse" id="MT6_4">4&#160;</span>Huajca quema anquimacaj se tamanti se cati teicneltzi, xijmacaca ixtacatzi, huan Toteco amoTata cati quiita nochi cati ixtacatzi, yaya amechtaxtahuis miyacapa. </div>
<div class='s'>Jesús tamachti quenicatza ma timotatajtica </div>
<div class='r'>(Lc. 11:2-4) </div>
<div class='p'>
<span class="verse" id="MT6_5">5&#160;</span>“Huan quema anmotatajtíaj ica Toteco, amo xijchihuaca quej masehualme cati ome inixayac quichihuaj. Inijuanti quinpactía moquetzase tiopan calijtic o callejtipa huan nepa motatajtíaj ica Toteco san para sequinoc ma quinitaca. Sinta masehualme quinhueyimatise, san ya nopa quiselise pampa Toteco amo quintaxtahuis. 
<span class="verse" id="MT6_6">6&#160;</span>Amojuanti quema anmotatajtíaj ica Toteco Dios, xiyaca campa más calijtic huan xijtzacuaca nopa caltemit huan Toteco amoTata cati itztoc nepa calijtic amohuaya quiitas huan amechtaxtahuis miyacapa. </div>
<div class='p'>
<span class="verse" id="MT6_7">7&#160;</span>“Huan quema anmotatajtíaj ica Toteco Dios, amo xijchihuaca quej masehualme cati amo quiixmatij Toteco. Inijuanti san quiompahuíaj miyac huelta camanali cati quitzontecomajtoque pampa moilhuíaj sinta huejcahuase camanaltise, Toteco quincaquis. 
<span class="verse" id="MT6_8">8&#160;</span>Huajca amo xijchihuaca quej inijuanti, pampa amoTata ya quimati taya amechpolohua hasta quema ayemo anquitajtaníaj. 
<span class="verse" id="MT6_9">9&#160;</span>Huajca quema anmotatajtise ipan Toteco, xiquilhuica quej ni: </div>
<div class='q'>‘Toteco Totata cati tiitztoc nepa ilhuicac. </div>
<div class='q'>Ma quihueyichihuaca motoca<a href='#FN2' epub:type='noteref' class='noteref'>*</a> nochi masehualme. </div>
<div class='q'>
<span class="verse" id="MT6_10">10&#160;</span>Xihuala, xitanahuatiqui nica. </div>
<div class='q'>Ma quichihuaca mopaquilis ipan ni taltipacti quej mochijtoc nepa ilhuicac. </div>
<div class='q'>
<span class="verse" id="MT6_11">11&#160;</span>Techmaca nopa tacualisti cati monequi mojmosta. </div>
<div class='q'>
<span class="verse" id="MT6_12">12&#160;</span>Techtapojpolhui totajtacolhua, </div>
<div class='q'>quej tojuanti nojquiya tiquintapojpolhuíaj cati techixpanoj. </div>
<div class='q'>
<span class="verse" id="MT6_13">13&#160;</span>Amo aqui xijcahua ma techyoltilana para titajtacolchihuase. </div>
<div class='q'>Techmanahui ten yaya cati amo cuali. </div>
<div class='q'>Pampa ta moselti tijpiya tequiticayot para nochi tijnahuatis. </div>
<div class='q'>Ta tijpiya nopa chicahualisti cati más hueyi. </div>
<div class='q'>Huan san ta tijpiya motatanex. </div>
<div class='q'>Huan quej nopa elis para nochipa. </div>
<div class='q'>San ya nopa.’ </div>
<div class='p'>
<span class="verse" id="MT6_14">14&#160;</span>“Pampa sinta anquintapojpolhuise masehualme cati amechixpanotoque, huajca amoTata cati itztoc nepa ilhuicac nojquiya amechtapojpolhuis amotaixpanolhua. 
<span class="verse" id="MT6_15">15&#160;</span>Sinta amo anquintapojpolhuíaj masehualme cati amechixpanoj, huajca amoTata amo amechtapojpolhuis amotaixpanolhua. </div>
<div class='s'>Jesús tamachti quenicatza ma timosahuaca </div>
<div class='p'>
<span class="verse" id="MT6_16">16&#160;</span>“Quema anmosahuaj, amo xijcahuilica ma nesi sinta anmosahuaj quej masehualme cati ome inixayac quichihuaj. Inijuanti quinequij ma nesi fiero inixayac quej taijyohuíaj miyac para masehualme ma quinitaca para mosahuaj. Sinta masehualme quinhueyimatij, san ya nopa quiselise pampa Toteco amo quintaxtahuis. 
<span class="verse" id="MT6_17">17&#160;</span>Huajca amojuanti quema anmosahuase, ximoxilhuica cuali huan ximixamica. 
<span class="verse" id="MT6_18">18&#160;</span>Quej nopa masehualme amo quimatise sinta anmosahuaj, pero Toteco amoTata cati quimati nochi cati eltoc ixtacatzi ten sese amojuanti, yaya quimatis anmosahuaj, huan yaya amechtaxtahuis. </div>
<div class='s'>Xijtemoca quenicatza huelis anquipiyase cati ipati nepa ilhuicac </div>
<div class='r'>(Lc. 12:33-34) </div>
<div class='p'>
<span class="verse" id="MT6_19">19&#160;</span>“Amo xicajocuica miyac tomi, o miyac tamanti cati ipati nica ipan ni taltipacti pampa huelis cualos, o pojyahuis, o moxixas. O huelis calaquise tachtequini huan quiichtequise. 
<span class="verse" id="MT6_20">20&#160;</span>Más cuali xicajocuica cati nelía ipati ipan ilhuicac para amechchiyas cati cuajcualtzi nepa. Nopona amo teno cualos, yon amo pojyahuis, yon amo moxixas, yon amo aquijme tachtequini para tachtequise. 
<span class="verse" id="MT6_21">21&#160;</span>Pampa sinta anquimatise cati nelía ipati amechchiya nepa ilhuicac, huajca ipan amoyolo anquinequise anitztose nepa. </div>
<div class='s'>Jesús camanaltic ten toixteyol </div>
<div class='r'>(Lc. 11:34-36) </div>
<div class='p'>
<span class="verse" id="MT6_22">22&#160;</span>“Toixteyol eltoc quej se taahuili ipan totacayo huan sinta cuali toixteyol, quicahuilía taahuili ma ajsi ipan toyolo para tijtachilise cati cuali, huan huajca tonemilis nojquiya elis cuali. 
<span class="verse" id="MT6_23">23&#160;</span>Pero sinta amo cuali toixteyol, quitzacuilis taahuili para amo tijtachilise cati cuali huan taahuili amo calaquis ipan toyolo, huajca quej nopa tinemij ipan tzintayohuilot. Huan sinta timoilhuíaj tijpiyaj taahuili ipan toyolo huan nelía cati tiquitaj para taahuili, eltoc tzintayohuilot, nelía melahuac nelpano tiitztoque ipan tzintayohuilot pampa yon quentzi amo tijmatij cati cuali. </div>
<div class='s'>Toteco huan totomi </div>
<div class='r'>(Lc. 16:13) </div>
<div class='p'>
<span class="verse" id="MT6_24">24&#160;</span>“Amo aqui huelis quintequipanos ome itecohua, pampa quicualancaitas se huan quiicnelis ne se. Huan ica se elis temachti, huan ne seyoc quitahuelcahuas. Amo hueli anquitequipanose Toteco sinta anquicahuilíaj ma amechyoltilana tomi. </div>
<div class='s'>Toteco quinmocuitahuía iconehua </div>
<div class='r'>(Lc. 12:22-31) </div>
<div class='p'>
<span class="verse" id="MT6_25">25&#160;</span>“Yeca nimechilhuía, amo ximotequipachoca ten amonemilis huan sinta oncas taya anquicuase huan taya anquiise. Amo ximoilhuica ten amotacayo huan sinta oncas ica cati anmoyoyontise, pampa Toteco amechmacatoc nemilisti, huan ya nopa cati achi más ipati; huan yaya nojquiya amechmacas tacualisti. Yaya amechmacatoc amotacayo, huan ya nopa cati achi más ipati, huan yaya nojquiya amechmacas cati ica anmoyoyontise. 
<span class="verse" id="MT6_26">26&#160;</span>Xiquintachilica totome cati patantinemij. Inijuanti amo momilchihuaj, huan amo pixcaj, yon amo quiajocuij inintacualis. AmoTata cati itztoc nepa ilhuicac quintamaca. Huan Toteco nojquiya amechtamacas pampa más amopati iixpa que totome. 
<span class="verse" id="MT6_27">27&#160;</span>San tapic para anmotequipachose. Sinta anmotequipachose pampa amo anhuejcapantique, ¿huelis anmoscaltise seyoc ome mistit pampa anmotequipachojtoque? Amo anhuelij. </div>
<div class='p'>
<span class="verse" id="MT6_28">28&#160;</span>“Huan ¿para ten anmotequipachohuaj ica cati anmoyoyontise? Xijtachilica xochime cati moscaltíaj campa hueli. Amo tequitij, yon amo tajtzomaj. 
<span class="verse" id="MT6_29">29&#160;</span>Huan nimechilhuía, nopa hueyi Tanahuatijquet Salomón ica nochi ihueyitilis amo quema quipixqui icualnesca quej nopa xochit. 
<span class="verse" id="MT6_30">30&#160;</span>Quena, Toteco quinmacatoc xochime inincualnesca masque cahuantoque san se talojtzi ama huan tonilis pilintoque. Huajca más miyac amechyoyontis amojuanti, masque ohui anquineltocase para amechmacas cati amechpolohua. 
<span class="verse" id="MT6_31">31&#160;</span>Huajca amo ximotequipachoca. Amo xiquijtoca: ‘¿Taya tijcuase? o ¿taya tiquise? o ¿ica taya timoyoyontise?’ 
<span class="verse" id="MT6_32">32&#160;</span>Pampa quej nopa moilhuíaj nopa masehualme cati amo quiixmatij Toteco. AmoTata cati itztoc nepa ilhuicac, ya quimati para monequi nochi ni tamanti para ica anpanose. 
<span class="verse" id="MT6_33">33&#160;</span>Achtohui xijtemoca para ancalaquise ipan itanahuatilis Toteco huan para anquipiyase se nemilisti cati xitahuac iixpa. Huan yaya amechmacas nojquiya nochi ni tamanti cati monequi. 
<span class="verse" id="MT6_34">34&#160;</span>Huajca amo ximotequipachoca por cati huelis panos mosta. Pampa mojmosta onca tequipacholi para tijpanose. Ximoilhuica san ten ama pampa ica nopa cati ama tijpiyaj quichihuaya.  </div>
<div class='psalmlabel' id='MT7_0'> 7</div>
<div class='s'>Amo xiquintequitachilica sequinoc </div>
<div class='r'>(Lc. 6:37-38, 41-42) </div>
<div class='p'>
<span class="verse" id="MT7_1">1&#160;</span>“Amo xiquintajtolsencahuaca sequinoc, huan sequinoc amo amechtajtolsencahuase. 
<span class="verse" id="MT7_2">2&#160;</span>Pampa sequinoc nojquiya amechtequitachilise ica san se nopa tayejyecoli quej anquitequihuíaj para anquintequitachilise. 
<span class="verse" id="MT7_3">3&#160;</span>¿Para ten anquiitaj nochi piltajtacoltzitzi cati quichihua amoicni huan amo anquiitaj para achi más miyac tajtacoli anquichihuaj? Eltoc quej tiquita se piltejtzi ipan iixteyol moicni, huan amo tijmati para ta tijpiya hasta se apechti moixteyol ijtic. 
<span class="verse" id="MT7_4">4&#160;</span>¿Quenicatza huelis tiquilhuis moicni: ‘Techcahuili nimitzquixtilis nopa piltejtzi cati calactoc ipan moixteyol’, quema ta tijpiya se apechti moixteyol ijtic? 
<span class="verse" id="MT7_5">5&#160;</span>Tijpiyaj ome moxayac. Achtohui ximoquixtili nopa apechti, huan quej nopa titachiyas cuali para tijquixtilis nopa piltejtzi cati quipiya moicni iixteyol ijtic. </div>
<div class='p'>
<span class="verse" id="MT7_6">6&#160;</span>“Amo xiquinmaca amo cuajcualme cati tatzejtzeloltic pampa quej chichime amechtanquechise. Yon amo xiquinmaca cati tahuel patiyo nopa masehualme cati itztoque quej pitzome, pampa san ipan moquejquetzase. </div>
<div class='s'>Xijtajtanica Toteco cati amechpolohua </div>
<div class='r'>(Lc. 11:9-13; 6:31) </div>
<div class='p'>
<span class="verse" id="MT7_7">7&#160;</span>“Xijtajtanica Toteco cati amechpolohua huan yaya amechmacas. Xijtemoca para anquiixmatise Toteco huan anquipantise. Xijnojnotzaca Toteco huan yaya amechcaltapos. 
<span class="verse" id="MT7_8">8&#160;</span>Pampa nochi cati quitajtaníaj se tenijqui, quiselíaj. Huan nochi cati quitemohuaj para quiixmatise Toteco, quipantíaj. Huan nochi cati quinojnotzaj Toteco, yaya quincaltapohua huan quinchihuilía cati tajtanij. </div>
<div class='p'>
<span class="verse" id="MT7_9">9&#160;</span>“Ica amojuanti antetatme, sinta amocone amechtajtanis se pantzi para quicuas, amo anquimacase se tet. 
<span class="verse" id="MT7_10">10&#160;</span>Huan sinta amocone amechtajtanis se michi para quicuas, amo anquimacase se cohuat, 
<span class="verse" id="MT7_11">11&#160;</span>pampa masque antajtacolchihuani anquimatij anquinmacase amoconehua cati cuali. Huajca achi más Toteco amoTata cati itztoc ilhuicac quimati quinmacas cati cuali cati quitajtanise. </div>
<div class='p'>
<span class="verse" id="MT7_12">12&#160;</span>“Huajca xiquinchihuilica sequinoc, san se quej anquinequij sequinoc ma amechchihuilica. Pampa quej ni anquichihuase nochi cati itanahuatil Moisés huan nopa tajtolpanextiani technahuatijque ma tijchihuaca. </div>
<div class='s'>Nopa caltemit cati pitzactzi </div>
<div class='r'>(Lc. 13:24) </div>
<div class='p'>
<span class="verse" id="MT7_13">13&#160;</span>“Xicalaqui ipan nopa caltemit pitzactzi huan xinejnemi ipan nopa ojti cati xitahuac, pampa nopa ojti huan nopa caltemit cati patahuac yahui micta huan miyac calaquij nopona. 
<span class="verse" id="MT7_14">14&#160;</span>Pitzactzi nopa caltemit huan pitzactzi nopa ojti cati yahui ilhuicac campa onca nemilisti para nochipa huan amo miyaqui quipantíaj. </div>
<div class='s'>Anquinixmatise masehualme por cati quichihuaj </div>
<div class='r'>(Lc. 6:43-44) </div>
<div class='p'>
<span class="verse" id="MT7_15">15&#160;</span>“Xitachixtoca pampa ajsise tacajcayahuani cati quiijtose para inijuanti itajtolpanextijcahua Toteco, pero amo melahuac. Nesise quej cuajcualme, pero amo. Itztoque quej tepechichime cati moyoyontíaj quej borregojme. 
<span class="verse" id="MT7_16">16&#160;</span>Quej se masehuali quiixmati se cuahuit por itajca, anquinixmatise ajquiya inijuanti sinta anquitachilise cati quichihuase. Anquimatij se tejtzonquilit amo hueli temaca xocomecat. Se sahuamecat amo temaca se tamanti cati cuali para tijcuase. 
<span class="verse" id="MT7_17">17&#160;</span>Quena, nochi cuali cuame quipiyaj inintajca cati cuali. Huan se cuahuit cati amo cuali temaca cati amo cuali, cati amo aqui huelis quitequihuis. 
<span class="verse" id="MT7_18">18&#160;</span>Se cuali cuahuit amo hueli temaca itajca cati amo cuali, yon amo hueli temaca itajca cati cuali se cuahuit cati amo cuali. 
<span class="verse" id="MT7_19">19&#160;</span>Huan nochi cuame cati amo temacaj se itajca cati cuali para quitequihuise, quintzontequij masehualme huan quintatíaj. 
<span class="verse" id="MT7_20">20&#160;</span>Huajca anquinixmatise nopa tacajcayahuani ica cati quichihuaj. </div>
<div class='s'>Monequi xijchihuaca cati Toteco quinequi </div>
<div class='r'>(Lc. 13:25-27) </div>
<div class='p'>
<span class="verse" id="MT7_21">21&#160;</span>“Miyac masehualme nechtocaxtíaj: ‘Tohueyiteco’, pero amo nochi inijuanti calaquise campa Toteco cati itztoc ilhuicac tanahuatía. San yase cati nelía quichihuaj ipaquilis noTata cati itztoc ilhuicac. 
<span class="verse" id="MT7_22">22&#160;</span>Quema ajsis tonali para Toteco tetajtolsencahuas, miyac masehualme nechilhuise: ‘Tohueyiteco, ipan motoca tiquinilhuijque masehualme mocamanal cati techyolmelahua taya mochihuas teipa, huan ica motoca tiquinquixtijque iajacahua Amocualtacat cati calactoyaj ipan masehualme, huan ica motoca tijchijtoque miyac tiochicahualnescayot’ 
<span class="verse" id="MT7_23">23&#160;</span>Huan na niquinilhuis: ‘Xiyaca. Amo quema nimechixmatqui. San cati amo cuali anquichijque.’ </div>
<div class='s'>Ome tacame quichijque ininchaj </div>
<div class='r'>(Mr. 1:22; Lc. 6:47-49) </div>
<div class='p'>
<span class="verse" id="MT7_24">24&#160;</span>“Nochi cati quicaquij nocamanal huan quichihuaj cati niquijtohua itztoque quej ni talnamijca tacat. Yaya pejqui quichihua ichaj huan quiquetzqui ipan tet huan quitamilti. 
<span class="verse" id="MT7_25">25&#160;</span>Huan pejqui huetzi at, huan tatemic hueyame, huan se ajacat chicahuac quiilpitztiquisaco, pero amo teno ipantic ichaj pampa quiquetztoya ipan tet. 
<span class="verse" id="MT7_26">26&#160;</span>Pero nochi amojuanti cati anquicaquij nocamanal huan amo anquichihuaj cati nimechilhuía, anitztoque quej ni huihui tacat. Yaya nojquiya quichijqui ichaj, huan quiquetzqui xalpani. 
<span class="verse" id="MT7_27">27&#160;</span>Teipa huetzqui at chicahuac huan tatemic campa hueli. Huan chicahuac quiilpitztiquisaco ajacat huan huetzqui ichaj, huan nochi semanqui.” </div>
<div class='p'>
<span class="verse" id="MT7_28">28&#160;</span>Quema Jesús tanqui quinmachtía nopa miyac masehualme, inijuanti quitetzaitayayaj por itamachtil, 
<span class="verse" id="MT7_29">29&#160;</span>pampa yaya quinmachtiyaya quej se cati quipiya tequiticayot. Amo quinmachtiyaya quej nopa tamachtiani ten itanahuatil Moisés.  </div>
<div class='psalmlabel' id='MT8_0'> 8</div>
<div class='s'>Jesús quichicajqui se tacat cati tacayo palaniyaya </div>
<div class='r'>(Mr. 1:40-45; Lc. 5:12-16) </div>
<div class='p'>
<span class="verse" id="MT8_1">1&#160;</span>Teipa Jesús temoc ten nopa tepet huan miyac masehualme quitoquilijque. 
<span class="verse" id="MT8_2">2&#160;</span>Huan hualajqui campa ya se tacat cati tacayo palaniyaya ica nopa cocolisti cati itoca lepra. Yaya motancuaquetzqui iixpa Jesús huan quiilhui: </div>
<div class='p'>―Tohueyiteco sinta tijnequi, tihueli techchicahuas. </div>
<div class='p'>
<span class="verse" id="MT8_3">3&#160;</span>Huan Jesús quitali imax ipani huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>Huan nimantzi mochicajqui nopa tacat cati tacayo palaniyaya. 
<span class="verse" id="MT8_4">4&#160;</span>Huan Jesús quiilhui: </div>
<div class='p'>―Amo aqui xiquilhui. San xiya ximonextiti ica nopa totajtzi huan xijmaca Toteco nopa tacajcahualisti cati itanahuatil Moisés techilhui ma quimacaca cati ayecmo quipiyaj inintacayo palantoc para quej nopa nochi quimatise ya timochicajqui. </div>
<div class='s'>Jesús quichicajqui itequipanojca se soldado </div>
<div class='r'>(Lc. 7:1-10; Jn. 4:43-54) </div>
<div class='p'>
<span class="verse" id="MT8_5">5&#160;</span>Teipa Jesús ajsito altepet Capernaum, huan hualajqui campa ya se capitán romano cati elqui inintayacanca soldados. Huan quitajtani Jesús se cualtilonil, 
<span class="verse" id="MT8_6">6&#160;</span>quiijto: </div>
<div class='p'>―Tate, notequipanojca huetztoc huan huapahuixtoc imax huan imetz huan tahuel taijyohuía. </div>
<div class='p'>
<span class="verse" id="MT8_7">7&#160;</span>Huan Jesús quiilhui: </div>
<div class='p'>―Niyas huan nijchicahuati. </div>
<div class='p'>
<span class="verse" id="MT8_8">8&#160;</span>Huan nopa capitán ten soldados quiilhui: </div>
<div class='p'>―Tate, amo monequi tiyas pampa amo nihueyi quej ta, huan amo quinamiqui ticalaquis nochaj. San xiquijto se camanali para ma mochicahua notequipanojca huan yaya mochicahuas, pampa ta tijpiya tequiticayot 
<span class="verse" id="MT8_9">9&#160;</span>Nojquiya nijpiya notecohua cati quipiyaj tequiticayot ica na huan nijchihua inincamanal. Huan na nojquiya niininteco sequinoc. Huan sinta niquilhuis se notequipanojca: ‘Xiya’, yaya yas, huan sinta niquilhuis: ‘Xihuala’, yaya hualas. Sinta niquilhuis notequipanojca: ‘Xijchihua ya ni’, yaya quichihuas. Ta nojquiya cati tiquijtohua, mochihuas. </div>
<div class='p'>
<span class="verse" id="MT8_10">10&#160;</span>Quema Jesús quicajqui ten quiijto nopa capitán, quitetzaitac, huan quinilhui nopa masehualme cati quitoquiliyayaj: </div>
<div class='p'>―Melahuac nimechilhuía, amo nijpantijtoc yon se israelita masehuali cati nelía temachti quineltoca cati nihueli nijchihua quej ni seyoc tali ejquet. 
<span class="verse" id="MT8_11">11&#160;</span>Huan nimechilhuía, miyac masehualme cati amo israelitame quej ni capitán hualase ten talme campa quisa tonati huan campa oncalaqui tonati huan calaquise campa tanahuatía Toteco cati itztoc ilhuicac. Nepa inijuanti tacuase inihuaya nopa huejhueyi israelitame: Abraham, Isaac huan Jacob. 
<span class="verse" id="MT8_12">12&#160;</span>Huan miyac israelitame cati Toteco quinequiyaya ma calaquica ipan itanahuatilis, yase campa tzintayohuilot pampa amo quinejque calaquise. Quena, Toteco quinmajcahuas hasta nepa campa masehualme chocaj huan tanhuehuechocaj pampa tahuel taijyohuíaj. </div>
<div class='p'>
<span class="verse" id="MT8_13">13&#160;</span>Huajca Jesús quiilhui nopa capitán ten soldados: </div>
<div class='p'>―Xiya mochaj. Ya nijchijqui nopa cati ta tijneltocayaya nijchihuas. </div>
<div class='p'>Huan ipan nopa talojtzi quema Jesús quiijto ni camanali, mochicajqui itequipanojca nopa capitán. </div>
<div class='s'>Jesús quichicajqui imona Pedro </div>
<div class='r'>(Mr. 1:29-31; Lc. 4:38-39) </div>
<div class='p'>
<span class="verse" id="MT8_14">14&#160;</span>Teipa Jesús yajqui ichaj Pedro huan imona huetztoya ipan itapech pampa totoniyayaya. 
<span class="verse" id="MT8_15">15&#160;</span>Huan Jesús quimaitzqui huan nimantzi caxanqui nopa tatotoncayot huan yaya moquetzqui huan pejqui quintamaca. </div>
<div class='s'>Jesús quinchicajqui miyac cocoyani </div>
<div class='r'>(Mr. 1:32-34; Lc. 4:40-41) </div>
<div class='p'>
<span class="verse" id="MT8_16">16&#160;</span>Huan quema tayohuatinemiyaya, ajsicoj campa Jesús cati quinhualicaj miyac cocoyani ica iajacahua Amocualtacat. Huan Jesús san camanaltic huan quinquixtili ica icamanal. Huan yaya quinchicajqui nochi cati mococohuayayaj. 
<span class="verse" id="MT8_17">17&#160;</span>Quema Jesús quinchicahuayaya cocoyani, quitamichihuayaya cati nopa tajtolpanextijquet Isaías huejcajquiya quiijto: “Yaya ica iselti quihuicac tococolis huan nochi totacuajcualol.” </div>
<div class='s'>Ome tacame quinequiyayaj quitoquilise Jesús </div>
<div class='r'>(Lc. 9:57-62) </div>
<div class='p'>
<span class="verse" id="MT8_18">18&#160;</span>Teipa quema Jesús quinitac nopa miyac masehualme cati quitetzopayayaj, techilhui tiimomachtijcahua ma tijhuicaca ipan cuaacali huan ma tiquixcotonaca nopa hueyi at para seyoc nali. 
<span class="verse" id="MT8_19">19&#160;</span>Huan nepa ajsico campa Jesús se tamachtijquet ten itanahuatil Moisés huan quiilhui: </div>
<div class='p'>―Tamachtijquet, nijnequi niyas mohuaya campa hueli tiyas. </div>
<div class='p'>
<span class="verse" id="MT8_20">20&#160;</span>Huan Jesús quiilhui: </div>
<div class='p'>―Cayochime quipiyaj ininchaj huan totome quipiyaj inintepasol, pero na cati nimocuetqui Masehuali amo cana nijpiya campa nimotzontecas. </div>
<div class='p'>
<span class="verse" id="MT8_21">21&#160;</span>Huan seyoc itatoquilijca quiilhui: </div>
<div class='p'>―Tate, techcahuili ma nimocahua nochaj para nijtalpachos notata quema miquis, huan teipa nimitztoquilis. </div>
<div class='p'>
<span class="verse" id="MT8_22">22&#160;</span>Huan Jesús quiilhui: </div>
<div class='p'>―Ta techtoquili nimantzi, huan xiquincahuili masehualme cati mictoque iixpa Toteco ma quintalpachoca inimijcahua. </div>
<div class='s'>Jesús quitacahualti nopa ajacat huan hueyi at </div>
<div class='r'>(Mr. 4:35-41; Lc. 8:22-25) </div>
<div class='p'>
<span class="verse" id="MT8_23">23&#160;</span>Huajca Jesús tejcoc sempa ipan cuaacali huan tiimomachtijcahua tiyajque ihuaya. 
<span class="verse" id="MT8_24">24&#160;</span>Huan quema ya tiitztoyaj tatajco hueyi at, pejqui taajaca chicahuac huan nopa at tahuel calaquiyaya ipan cuaacali, pero Jesús cochtoya. 
<span class="verse" id="MT8_25">25&#160;</span>Huajca tojuanti tiquixititoj huan tiquilhuijque: </div>
<div class='p'>―Tohueyiteco, techmanahui pampa ya timisahuijtinemij. </div>
<div class='p'>
<span class="verse" id="MT8_26">26&#160;</span>Huajca Jesús techilhui: </div>
<div class='p'>―¿Para ten anmajmahuij? Tahuel pilquentzi antechneltocaj. </div>
<div class='p'>Huan yaya mijquejqui huan quitacahualti nopa ajacat huan nopa hueyi at huan ayecmo molinijque. 
<span class="verse" id="MT8_27">27&#160;</span>Huan tiimomachtijcahua san tijtetzaitaque huan timoilhuijque se ica seyoc: </div>
<div class='p'>―Ni Jesús, ¿ajquiya nelía ya? Yaya quipiya tequiticayot hasta ica ajacat huan hueyi at. </div>
<div class='s'>Nopa tacame ipan tali Gadara cati quinpixtoyaj iajacahua Amocualtacat </div>
<div class='r'>(Mr. 5:1-20; Lc. 8:26-39) </div>
<div class='p'>
<span class="verse" id="MT8_28">28&#160;</span>Huan teipa tiajsitoj nepa seyoc nali hueyi at ipan se tali cati itoca Gadara. Huan hualajque ome tacame cati quinpixtoyaj iajacahua Amocualtacat huan quinamiquicoj Jesús. Quisayayaj ipan ostot ipan se tepet campa quintaliyayaj mijcatzitzi, pampa nepa mocahuayayaj. Huan nelía mosisiniyayaj huan temajmatiyayaj tahuel hasta amo aqui hueliyaya pano ipan nopa ojti. 
<span class="verse" id="MT8_29">29&#160;</span>Huan nopa tacame chicahuac quiilhuijque: </div>
<div class='p'>―Jesús, ta tiIcone Dios. ¿Tihualajtoc nica campa tojuanti para techtaijyohuiltis quema noja polihui tonali? </div>
<div class='p'>
<span class="verse" id="MT8_30">30&#160;</span>Huan ica huejca itztoyaj miyac pitzome cati tacame quinhualicatoyaj ma tacuajtinemica. 
<span class="verse" id="MT8_31">31&#160;</span>Huan iajacahua Amocualtacat cati itztoyaj ipan nopa tacame pejque quitajtaníaj Jesús: </div>
<div class='p'>―Sinta tijnequi ma tiquistehuaca ipan ni tacame, techcahuili ma ticalaquica ipan nochi ne miyac pitzome. </div>
<div class='p'>
<span class="verse" id="MT8_32">32&#160;</span>Huan Jesús quinilhui iajacahua Amocualtacat: </div>
<div class='p'>―Huajca xiyaca. </div>
<div class='p'>Huajca nopa ajacame quisque huan calajque ipan inintacayo nopa pitzome. Huan nochi nopa pitzome motalojtejque. Motepexihuijque ipan se tepexit, huan huetzque ipan hueyi at, huan misahuijque. </div>
<div class='p'>
<span class="verse" id="MT8_33">33&#160;</span>Huan nopa tacame cati quinmocuitahuiyayaj nopa pitzome motalojtejque hasta nopa altepet huan teyolmelajque nochi masehualme cati panoc ica nopa tacame cati quinpixtoyaj iajacahua Amocualtacat. 
<span class="verse" id="MT8_34">34&#160;</span>Huajca nochi masehualme ipan nopa altepet hualajque campa Jesús huan quema quiitaque, quiilhuijque ma quisa ipan inintal.  </div>
<div class='psalmlabel' id='MT9_0'> 9</div>
<div class='s'>Jesús quichicajqui se tacat cati huapahuixtoc </div>
<div class='r'>(Mr. 2:1-12; Lc. 5:17-26) </div>
<div class='p'>
<span class="verse" id="MT9_1">1&#160;</span>Huajca Jesús sempa tejcoc ipan cuaacali tohuaya huan tipanoque hasta seyoc nali campa ialtepe. 
<span class="verse" id="MT9_2">2&#160;</span>Huan ajsicoj campa Jesús sequij tacame cati quihualicayayaj ipan tapechti se tacat cati huapahuixtoc. Huan Jesús quiitac para nopa tacame quineltocayayaj para huelis quichicahuas, huajca quiilhui nopa cocoxquet: </div>
<div class='p'>―Nohuampo, xipaqui. Nimitztapojpolhuijtoc motajtacolhua. </div>
<div class='p'>
<span class="verse" id="MT9_3">3&#160;</span>Huajca sequij tamachtiani ten itanahuatil Moisés moilhuijque Jesús tahuel tajtacolchijqui pampa camanalti quej yaya elisquía Toteco Dios. 
<span class="verse" id="MT9_4">4&#160;</span>Huan Jesús quimatqui taya moilhuiyayaj, yeca quinilhui: </div>
<div class='p'>―¿Para ten anmoyolilhuíaj nijchijtoc cati amo cuali? 
<span class="verse" id="MT9_5">5&#160;</span>Amo ohui para na niquilhuis ni cocoxquet: ‘Nimitztapojpolhuía motajtacolhua’, o niquilhuis: ‘Ximijquehua huan xinejnemi’, pampa nimantzi mochihuas cati niquijtohua. 
<span class="verse" id="MT9_6">6&#160;</span>Huan pampa nijnequi xijmatica na cati niMocuetqui Masehuali nijpiya tequiticayot ipan taltipacti para nitetapojpolhuis tajtacoli, huajca nimechnextilis para mochihuas nochi cati niquijtohua. </div>
<div class='p'>Huajca Jesús quiilhui nopa cocoxquet: </div>
<div class='p'>―Ximijquehua, xijtanana motapech huan xiya mochaj. </div>
<div class='p'>
<span class="verse" id="MT9_7">7&#160;</span>Huan nopa cocoxquet mijquejqui huan yajqui ichaj. 
<span class="verse" id="MT9_8">8&#160;</span>Huan nochi quitetzaitaque quema quiitaque ten mochijqui. Huan quihueyichijque Toteco Dios pampa quimacac Jesús nopa chicahualisti. </div>
<div class='s'>Jesús quinotzqui Mateo </div>
<div class='r'>(Mr. 2:13-17; Lc. 5:27-32) </div>
<div class='p'>
<span class="verse" id="MT9_9">9&#160;</span>Teipa Jesús quisqui nepa huan panoc tequicalco campa na, niMateo, niitztoya. Nimosehuijtoya ipan tequicali huan nitainamayaya impuesto. Huan Jesús nechilhui: </div>
<div class='p'>―Xihuala, techtoquili. </div>
<div class='p'>Huan nimoquetzqui huan niyajqui ihuaya. </div>
<div class='s'>Jesús tacuajqui inihuaya tacame cati tajtacolchihuaj </div>
<div class='p'>
<span class="verse" id="MT9_10">10&#160;</span>Jesús huan tojuanti tiimomachtijcahua titacuayayaj nepa nochaj. Huan hualajque miyac tacame cati tainamayayaj impuesto huan tacame cati miyac tajtacoli quichijtoyaj. Huan mosehuicoj huan tacuajque ihuaya Jesús huan tiimomachtijcahua. 
<span class="verse" id="MT9_11">11&#160;</span>Huan nopa fariseos quiitaque, huan techtatzintoquilijque tiimomachtijcahua: </div>
<div class='p'>―¿Para ten amotamachtijca tacua inihuaya tainamani cati mojmosta tacajcayahuaj huan inihuaya tacame cati miyac tajtacoli quichihuaj? </div>
<div class='p'>
<span class="verse" id="MT9_12">12&#160;</span>Huan Jesús quincajqui huan quinilhui: </div>
<div class='p'>―Se tetic tacat amo quimonequilía se tepajtijquet, se cocoxquet, quena. 
<span class="verse" id="MT9_13">13&#160;</span>Ximomachtica taya quiijtosnequi ni camanali cati ijcuilijtoc ipan Icamanal Toteco: ‘Amo nijnequi techmacaca tapiyalme para tacajcahualisti. Nijnequi xitetasojtaca.’ Amo nihualajtoc para niquinnotzas masehualme cati moilhuíaj ya itztoque xitahuaque iixpa Toteco. Nihualajtoc para niquinnotzas ma moyolpataca cati quimatij quipiyaj inintajtacolhua. </div>
<div class='s'>Jesús quinilhui para ten amo mosahuaj imomachtijcahua </div>
<div class='r'>(Mr. 2:18-22; Lc. 5:33-39) </div>
<div class='p'>
<span class="verse" id="MT9_14">14&#160;</span>Huan se tonali hualajque imomachtijcahua Juan campa Jesús huan quitatzintoquilijque: </div>
<div class='p'>―¿Para ten momomachtijcahua amo mosahuaj, pero nopa fariseos huan tojuanti cati tijtoquilíaj Juan miyac huelta timosahuaj? </div>
<div class='p'>
<span class="verse" id="MT9_15">15&#160;</span>Huan Jesús quinilhui: </div>
<div class='p'>―¿Anmoilhuíaj quinamiqui mosahuase huan motequipachose ihuampoyohua se mosihuajtijquet quema tacuaj ihuaya ipan se nenamictili? Huajca nojquiya amo hueli mosahuase nomomachtijcahua quema na niitztoc inihuaya. Ajsis hora quema nocualancaitacahua nechhuicase, huan huajca, quena, mosahuase nomomachtijcahua. </div>
<div class='p'>
<span class="verse" id="MT9_16">16&#160;</span>“Amo aqui quitatamanía se yoyomit cati sosoltic ica se yoyomit cati yancuic<a href='#FN3' epub:type='noteref' class='noteref'>*</a>. Pampa cati yancuic motzocoyolos huan nimantzi tzayanis ne yoyomit cati sosoltic huan achi más fiero elis. 
<span class="verse" id="MT9_17">17&#160;</span>Nojquiya amo aqui quiteca xocomeca at cati yancuic ipan se cuetaxti sosoltic, pampa quema nopa yancuic xocomeca at xocoyas, mohueyilis, huan tzayanis nopa cuetaxti sosoltic. Huan nopa masehuali quinenpolos nopa xocomeca at huan nopa cuetaxti. Yeca nopa xocomeca at cati yancuic monequi quitecas ipan se cuetaxti cati yancuic huan quej nopa amo quinenpolos yon nopa xocomeca at, yon nopa cuetaxti.” </div>
<div class='s'>Jesús quichicajqui isihuapil Jairo huan nopa sihuat cati quiajsic iyoyo </div>
<div class='r'>(Mr. 5:21-43; Lc. 8:40-56) </div>
<div class='p'>
<span class="verse" id="MT9_18">18&#160;</span>Quema Jesús tanqui quinilhuía masehualme ni camanali, ajsico se tequichijquet ten se israelita tiopamit. Yaya motancuaquetzqui iixpa Jesús huan quiilhui: </div>
<div class='p'>―Amantzi onmijqui nosihuapil, pero sinta tiyas tijtaliti momax ipan ya, moyolcuis. </div>
<div class='p'>
<span class="verse" id="MT9_19">19&#160;</span>Huan Jesús moquetzqui huan yajqui ihuaya nopa tacat huan tiimomachtijcahua nojquiya tiyajque ihuaya. 
<span class="verse" id="MT9_20">20&#160;</span>Huan ipan ojti tijpantijque se sihuat cati mojmosta esotemoyaya para majtacti huan ome xihuit. Huan nopa sihuat monechcahuico iica Jesús huan quiajsic iyoyonteno. 
<span class="verse" id="MT9_21">21&#160;</span>Pampa yaya moyolilhuiyaya sinta san huelis quiajsis iyoyo, mochicahuas. 
<span class="verse" id="MT9_22">22&#160;</span>Huajca Jesús moicanitac huan quiilhui: </div>
<div class='p'>―Nane, xipaqui. Pampa techneltoca, ya timochicajtoc. </div>
<div class='p'>Huan nopa sihuat mochicajqui ipan nopa talojtzi. </div>
<div class='p'>
<span class="verse" id="MT9_23">23&#160;</span>Teipa Jesús ajsito ichaj nopa tayacanquet huan quinitac tapitzani cati quichihuayayaj mijcahuicat huan nojquiya quinitac miyac masehualme cati tahuejchihuayayaj por nopa mijcatzi. 
<span class="verse" id="MT9_24">24&#160;</span>Huan Jesús quinilhui: </div>
<div class='p'>―Xiquisaca, pampa ni sihuapil amo mictoc, san cochtoc. </div>
<div class='p'>Huan inijuanti pejque quihuetzquilíaj. 
<span class="verse" id="MT9_25">25&#160;</span>Pero Jesús quinquixti huan teipa calajqui campa quitectoyaj nopa sihuapil. Huan yaya quimaitzqui huan nopa sihuapil nimantzi mijquejqui. 
<span class="verse" id="MT9_26">26&#160;</span>Huan campa hueli ipan nopa tali nochi quicajque ten panoc. </div>
<div class='s'>Jesús quinchicajqui ome popoyotzitzi </div>
<div class='p'>
<span class="verse" id="MT9_27">27&#160;</span>Teipa Jesús quisqui ten nepa huan quitoquilijque ome tacame cati popoyotzitzi huan quitzajtzilijtiyahuiyayaj: </div>
<div class='p'>―Techtasojta, ta tiiteipan ixhui David ten huejcajquiya. </div>
<div class='p'>
<span class="verse" id="MT9_28">28&#160;</span>Huan Jesús calajqui ipan se cali, huan nopa popoyotzitzi nojquiya calajque huan Jesús quintatzintoquili: </div>
<div class='p'>―¿Antechneltocaj para nihueli nimechchicahuas? </div>
<div class='p'>Huan inijuanti quiilhuijque: </div>
<div class='p'>―Quena, Tohueyiteco. </div>
<div class='p'>
<span class="verse" id="MT9_29">29&#160;</span>Huajca quintalili imax ipan iniixteyolhua huan quinilhui: </div>
<div class='p'>―Pampa antechneltocatoque para nihueli nimechchicahuas, huajca ya anmochicajtoque. </div>
<div class='p'>
<span class="verse" id="MT9_30">30&#160;</span>Huan motapo iniixteyolhua huan nimantzi huelque tachiyaj. Huan Jesús quinnahuati chicahuac, quinilhui: </div>
<div class='p'>―Amo aqui xiquilhuica cati nimechchihuilijtoc. </div>
<div class='p'>
<span class="verse" id="MT9_31">31&#160;</span>Pero nopa tacame quisque huan pejque quinilhuijtinemij nochi masehualme cati Jesús quinchihuili. </div>
<div class='s'>Jesús quichicajqui se nonotzi </div>
<div class='p'>
<span class="verse" id="MT9_32">32&#160;</span>Quema ya quistoyaj nopa tacame cati achtohui eliyayaj popoyotzitzi, ajsicoj masehualme cati quihualicayayaj campa Jesús se nonotzi cati quipixtoya se iajacayo Amocualtacat. 
<span class="verse" id="MT9_33">33&#160;</span>Huan Jesús quiquixtili iajacayo Amocualtacat, huan nopa tacat pejqui camanalti. Huajca nopa miyac masehualme quitetzaitaque huan quiijtojque: </div>
<div class='p'>―Amo quema tiquitztoque se tacat cati hueli quichihua tamanti quej ni ipan nochi total Israel. </div>
<div class='p'>
<span class="verse" id="MT9_34">34&#160;</span>Pero nopa fariseos quiijtojque: </div>
<div class='p'>―Yaya quinquixtilía ajacame ica itapalehuil Amocualtacat cati quinyacana nochi ajacame. </div>
<div class='s'>Onca se hueyi pixquisti </div>
<div class='p'>
<span class="verse" id="MT9_35">35&#160;</span>Huan Jesús tacamanalhuijtinenqui campa hueli ipan nochi altepeme huan pilaltepetzitzi, huan tamachtiyaya ipan sesen israelita tiopamit. Quinilhuiyaya masehualme nopa cuali tamachtili ten quenicatza huelis calaquise campa tanahuatía Toteco. Huan quinchicahuayaya masehualme cati quipixtoyaj nochi tamanti cocolisti huan tacuajcualoli. 
<span class="verse" id="MT9_36">36&#160;</span>Huan quema quinitac nochi nopa miyac masehualme cati hualajtoyaj campa ya para ma quinpalehui, quintasojtac pampa nelía miyac tequipacholi quipixtoyaj hasta moilhuijque ayecmo teno ininpati. Itztoyaj quej borregojme cati amo quipixque inintamocuitahuijca. </div>
<div class='p'>
<span class="verse" id="MT9_37">37&#160;</span>Huajca Jesús techilhui tiimomachtijcahua: </div>
<div class='p'>―Itztoque miyac masehualme cati quichiyaj para quicaquise nocamanal, pero san itztoque pilquentzi masehualme para yase quinpohuilitij. Eltoc quej se hueyi pixquisti pero san itztoque se ome tequipanohuani para quisentilise. 
<span class="verse" id="MT9_38">38&#160;</span>Huajca xijtajtanica Toteco ma quintitani más tequipanohuani para teilhuise icamanal pampa nopa pixquisti iaxca.  </div>
<div class='psalmlabel' id='MT10_0'> 10</div>
<div class='s'>Jesús quinnotzqui imomachtijcahua </div>
<div class='r'>(Mr. 3:13-19; Lc. 6:12-16) </div>
<div class='p'>
<span class="verse" id="MT10_1">1&#160;</span>Jesús technotzqui ma timosentilica timajtacti huan ome tiimomachtijcahua. Huan techmacac tequiticayot para tiquinquixtise iajacahua Amocualtacat huan tiquinchicahuase masehualme cati mococohuaj huan cati quipiyayayaj nochi tamanti cocolisti huan tacuajcualoli. </div>
<div class='p'>
<span class="verse" id="MT10_2">2&#160;</span>Nica eltoc totoca timajtacti huan ome tiimomachtijcahua. Yaya cati achtohui: Simón cati nojquiya quitocaxtíaj Pedro, huan iicni cati itoca Andrés, teipa Jacobo huan iicni, Juan, cati itelpocahua Zebedeo. 
<span class="verse" id="MT10_3">3&#160;</span>Teipa Felipe, Bartolomé, Tomás huan na niMateo cati achtohuiya nitainamayaya impuesto. Teipa Jacobo itelpoca Alfeo. Teipa Judas<a href='#FN4' epub:type='noteref' class='noteref'>*</a>, iicni Jacobo, 
<span class="verse" id="MT10_4">4&#160;</span>teipa Simón cati moiyocanequiyaya ica partido cananista, huan teipa Judas Iscariote cati teipa quitemactili Jesús. </div>
<div class='s'>Jesús quintitanqui imomachtijcahua campa itztoyaj israelitame </div>
<div class='r'>(Mr. 6:7-13; Lc. 9:1-6) </div>
<div class='p'>
<span class="verse" id="MT10_5">5&#160;</span>Huan quema Jesús ya itztoya para techtitanis timajtacti huan ome tiimomachtijcahua, techilhui: “Amo xiyaca campa itztoque masehualme cati amo israelitame huan amo xicalaquica ipan yon se altepet ipan estado Samaria. 
<span class="verse" id="MT10_6">6&#160;</span>San xiyaca campa israelitame, pampa inijuanti itztoque quej borregojme cati mocuapolojtoque. 
<span class="verse" id="MT10_7">7&#160;</span>Xiquinyolmelahuatij para quinnechcahuía Toteco cati itztoc ilhuicac huan tanahuatía. 
<span class="verse" id="MT10_8">8&#160;</span>Nojquiya xiquinchicahuaca cocoyani huan masehualme cati tacayo palanij ica nopa cocolisti cati itoca lepra. Huan xiquinyolcuica cati mictoque. Xiquinquixtica iajacahua Amocualtacat cati calactoque ipan masehualme. San tapic nimechmaca ni chicahualisti, huajca amo quema xitainamaca quema antepalehuise. </div>
<div class='p'>
<span class="verse" id="MT10_9">9&#160;</span>“Amo xijhuicaca tomi campa anyase, yon ten oro, yon ten plata, yon ten cobre. 
<span class="verse" id="MT10_10">10&#160;</span>Amo xijhuicaca se yoyon coxtali, yon yoyomit cati ica anmopatase. Amo xijhuicaca sequinoc tecacti, yon amo xijhuicaca cuatopili, pampa anitequipanojcahua Toteco huan quinamiqui para masehualme amechmacase cati amechpolohua. </div>
<div class='p'>
<span class="verse" id="MT10_11">11&#160;</span>“Huan quema anajsitij ipan se altepet o ipan se rancho, xitajtanica sinta itztoc se cuali tacat nopona, huan xiquitaca sinta huelis anmocahuase ipan ichaj. Huan nopona ximocahuaca hasta anquisase ten nopa altepet. 
<span class="verse" id="MT10_12">12&#160;</span>Huan quema ancalaquise ipan se cali, xiquijtoca: ‘Ma Toteco amechtiochihua cati anitztoque nica.’ 
<span class="verse" id="MT10_13">13&#160;</span>Huan sinta cuajcualme cati itztoque ipan nopa cali, huajca Toteco quintiochihuas; huan sinta amo cuajcualme, Toteco amo quintiochihuas. Huan nopa tatiochihualisti mocahuas ipan amojuanti. 
<span class="verse" id="MT10_14">14&#160;</span>Sinta masehualme amo amechselise huan amo quinpactis amocamanal, huajca xiquisaca ipan nopa cali, o nopa altepet, huan xijtzejtzeloca amotecac para ma tepehui nopa taltepocti. Huan ya nopa quinnextilis para nopa masehualme ten nopa altepet quiselise se hueyi tatzacuiltilisti. 
<span class="verse" id="MT10_15">15&#160;</span>Melahuac nimechilhuía, quema Toteco quintajtolxitahuas, nopa masehualme cati amo quiselíaj amocamanal, taijyohuise más miyac huan amo quej nopa masehualme cati itztoyaj ipan altepeme Sodoma huan Gomorra huejcajquiya. </div>
<div class='s'>Imomachtijcahua Jesús taijyohuise </div>
<div class='p'>
<span class="verse" id="MT10_16">16&#160;</span>“Nimechtitani campa masehualme cati amo cuajcualme. Huan quej mahuilili para borregojme mopantise inihuaya tepechichime, nojquiya elis mahuilili para amojuanti. Huajca ximochihuaca antalnamiquini quej cohuame, pero nojquiya xiitztoca quej palomajme cati amo quichihuaj cati amo cuali. 
<span class="verse" id="MT10_17">17&#160;</span>Ximomocuitahuica ten masehualme, pampa amechhuicase iniixpa nopa tasentilisti ten tequichihuani huan amechhuitequise ipan israelita tiopame. 
<span class="verse" id="MT10_18">18&#160;</span>Huan hasta amechhuicase iniixpa gobernadores huan huejhueyi tanahuatiani pampa antechneltocaj. Huan quej nopa huelis anquinyolmelahuase ten na iniixpa masehualme cati israelitame huan iniixpa cati amo israelitame. 
<span class="verse" id="MT10_19">19&#160;</span>Huan quema amechhuicase para amechtzacuase, amo ximotequipachoca ten taya anquiijtose para anmomanahuise, pampa ipan nopa talojtzi Toteco Dios amechmacas nopa camanali cati monequi anquiijtose. 
<span class="verse" id="MT10_20">20&#160;</span>Amo amojuanti cati ancamanaltise nepa. Elis Itonal Toteco cati camanaltis ipan amojuanti. </div>
<div class='p'>
<span class="verse" id="MT10_21">21&#160;</span>“Ipan nopa tonali masehualme cati amo nechneltocaj quintemactilise ma quinmictica hasta iniicnihua cati nechneltocaj. Sequinoc cati amo nechneltocaj quintemactilise ma quinmictica hasta ininconehua cati nechneltocaj. Huan sequij telpocame huan ichpocame cati amo nechneltocaj quintemactilise ma quinmictica hasta inintatahua pampa nechneltocaj. 
<span class="verse" id="MT10_22">22&#160;</span>Nochi masehualme amechcualancaitase pampa annechneltocaj, huan Toteco quinmanahuis nochi cati quiijyohuise hasta itamiya ni tamanti. 
<span class="verse" id="MT10_23">23&#160;</span>Huan quema masehualme amechtaijyohuiltise ipan se altepet, ximotaloca hasta seyoc altepet. Melahuac nimechilhuía, amo anajsise ipan nochi altepeme ipan tali Israel hasta quema na cati niMocuetqui Masehuali sempa nihualas. </div>
<div class='p'>
<span class="verse" id="MT10_24">24&#160;</span>“Se momachtijquet amo quiselía cati más cuali que itamachtijca. Huan se tequipanojquet amo quipantía cati más cuali que quipantía cati iteco. 
<span class="verse" id="MT10_25">25&#160;</span>Anitztoque annomomachtijcahua huan annotequipanojcahua, huajca quinamiqui para amopantis quej na nopantis. Masehualme nechtocaxtijtoque niAmocualtacat <a href='#FN5' epub:type='noteref' class='noteref'>†</a> na cati nitetaj ipan nochaj, huajca más amo cuali amechchihuilise amojuanti cati anitztoque quej annoconehua. </div>
<div class='s'>Amo xiquinimacasica masehualme </div>
<div class='r'>(Lc. 12:2-7) </div>
<div class='p'>
<span class="verse" id="MT10_26">26&#160;</span>“Amo xiquinimacasica masehualme, pampa nochi ten amechchihuilise ixtacatzi, teipa monextis. Huan cati motatijtoc ama, teipa nochi quimatise. 
<span class="verse" id="MT10_27">27&#160;</span>Ni camanali cati ama nimechilhuía tzintayohuaya, xitayolmelahuaca campa hueli quema tonaya. Cati nimechixtacailhuía ama, monequi chicahuac xitayolmelahuaca ten calcuitapa para nochi ma quicaquica. 
<span class="verse" id="MT10_28">28&#160;</span>Amo xiquinimacasica masehualme cati quinequij amechmictise, pampa san huelise quimictise amotacayo, huan amo teno huelis quichihuilise amoalma. Monequi xiquimacasica san Toteco Dios pampa yaya quipiya chicahualisti para quitzontamiltis amoalma huan amotacayo nepa micta. </div>
<div class='p'>
<span class="verse" id="MT10_29">29&#160;</span>“Masque pilquentzi ininpati piltototzitzi nica ipan taltipacti huan quinnamacaj ome para se centavo, inijuanti ininpati miyac iixpa Toteco huan yon se amo miqui sinta Toteco amo quicahuilía. 
<span class="verse" id="MT10_30">30&#160;</span>Más miyac Toteco amechmocuitahuía amojuanti huan yaya quimati quesqui amotzoncal anquipiyaj. 
<span class="verse" id="MT10_31">31&#160;</span>Huajca amo ximomajmatica. Más miyac amopati iixpa Toteco que miyac totome. </div>
<div class='s'>Xiquinilhuica masehualme antechneltocaj </div>
<div class='r'>(Lc. 12:8-9) </div>
<div class='p'>
<span class="verse" id="MT10_32">32&#160;</span>“Cati nechneltoca huan teyolmelahua para nechneltoca, na nojquiya niquilhuis noTata nepa ilhuicac para yaya noaxca. 
<span class="verse" id="MT10_33">33&#160;</span>Pero cati teyolmelahua para amo nechneltoca, huajca na nojquiya niquilhuis noTata nepa ilhuicac para yaya amo noaxca. </div>
<div class='s'>Jesús quinxejxelohua masehualme </div>
<div class='r'>(Lc. 12:51-53; 14:26-27) </div>
<div class='p'>
<span class="verse" id="MT10_34">34&#160;</span>“Amo ximoilhuica nihualajtoc para oncas tasehuilisti ipan ni taltipacti. Eltoc quej nihualajtoc ica macheta. 
<span class="verse" id="MT10_35">35&#160;</span>Nihualajtoc para niquinxelos masehualme. Por na tacame moiyocatalise ten inintata, huan ichpocame moiyocatalise ten ininanahua. Huan yeyojme moiyocatalise ten iniyexna. 
<span class="verse" id="MT10_36">36&#160;</span>Huan se tacat cati nechneltoca quinpiyas icualancaitacahua ipan ichaj. </div>
<div class='p'>
<span class="verse" id="MT10_37">37&#160;</span>“Sinta se quiicnelía inana o itata más que na nechicnelía, huajca amo quinamiqui para elis noaxca. Sinta se quiicnelía isihuapil o ioquichpil más que na, huajca amo quinamiqui para elis noaxca. 
<span class="verse" id="MT10_38">38&#160;</span>Monequi se masehuali nechtoquilis mocualtalijtoc para miquis para na quej se cati quihuica icuamapel para ipan miquis. Huan cati amo quej nopa nechtoquilijtiyas, amo quinamiqui elis noaxca. 
<span class="verse" id="MT10_39">39&#160;</span>Yaya cati quinequi quimanahuis inemilis para amo miquis por na, quipolos ialma. Pero yaya cati miquis por na huan quipolos inemilis nica ipan taltipacti, quipantis nemilisti para nochipa. </div>
<div class='s'>Toteco tetaxtahuis ica cati quichijtoque </div>
<div class='r'>(Mr. 9:41) </div>
<div class='p'>
<span class="verse" id="MT10_40">40&#160;</span>“Masehualme cati amechselise, nojquiya nechselíaj. Huan cati nechselía, quiselía noTata cati nechtitantoc. 
<span class="verse" id="MT10_41">41&#160;</span>Huan sinta se masehuali quipalehuis se tajtolpanextijquet pampa yaya quitequipanohua Toteco, yaya quiselis taxtahuili quej Toteco quimacas nopa tajtolpanextijquet. Huan sinta se masehuali quipalehuis se cuali tacat, san pampa quimachilía yaya se cuali tacat, teipa quiselis itaxtahuil quej Toteco quimacas nopa cuali tacat. 
<span class="verse" id="MT10_42">42&#160;</span>Sinta se masehuali san mitzmacas san se taza ten sesec at para tiquis pampa tinomomachtijca, huan masque amo tihueyi iniixpa masehualme quej sequinoc nomomachtijcahua, nimitzilhuía Toteco quitaxtahuis.”  </div>
<div class='psalmlabel' id='MT11_0'> 11</div>
<div class='s'>Juan quintitanqui ome imomachtijcahua ma quicamanalhuitij Jesús </div>
<div class='r'>(Lc. 7:18-35) </div>
<div class='p'>
<span class="verse" id="MT11_1">1&#160;</span>Quema Jesús tanqui techmachtía timajtacti huan ome tiimomachtijcahua huan techtamiilhui ten taya tijchihuasquíaj, tiyajque ipan totequi. Huan yaya quisqui nepa huan yajqui tamachtito huan tacamanalhuito ipan altepeme cati eltoyaj nechca. </div>
<div class='p'>
<span class="verse" id="MT11_2">2&#160;</span>Huan quema Juan cati tecuaalti itztoya ipan tatzacti huan quicajqui cati Cristo quichihuayaya, quintitanqui imomachtijcahua ma quicamanalhuitij. 
<span class="verse" id="MT11_3">3&#160;</span>Huajca imomachtijcahua Juan quitajtanilijque Jesús: </div>
<div class='p'>―¿Ta tiCristo cati Toteco techilhui hualasquía o monequi noja timochiyase para ma huala? </div>
<div class='p'>
<span class="verse" id="MT11_4">4&#160;</span>Huan Jesús quinnanquili: “Xiyaca, xijyolmelahuatij Juan cati anquicactoque huan anquiitztoque. 
<span class="verse" id="MT11_5">5&#160;</span>Xiquilhuitij, ica nochicahualis cati popoyotzitzi, ama tachiyaj. Huan cati metzcuachotique, ya cuali nejnemij. Huan masehualme cati tacayo palantoyaj ica lepra, ya mochicajtoque. Cati nacastzactoque, ama ya tacaquij huan cati mictoyaj, ya moyolcuitoque huan cati más teicneltzitzi quicaquij icamanal Toteco pampa niquincamanalhuía. 
<span class="verse" id="MT11_6">6&#160;</span>Huan nojquiya xiquilhuitij para Toteco quitiochihuas cati quimachilis ajquiya na huan nechtoquilis.” </div>
<div class='p'>
<span class="verse" id="MT11_7">7&#160;</span>Huan teipa quema ya quistoyaj imomachtijcahua Juan, Jesús pejqui quincamanalhuía ten Juan itequi nopa miyac masehualme cati quiyahualojtoyaj. Quiijto: “Quema achtohui anyajque ipan tali huactoc campa amo teno eli para anquiitatij Juan, ¿taya anmoilhuiyayaj anquiitasquíaj? ¿Anmoilhuiyayaj anquiitasquíaj se tacat cati yamanic quej se pilacatzi cati moojolinía quema taajaca? ¡Amo ya nopa! 
<span class="verse" id="MT11_8">8&#160;</span>Yon amo anmoilhuiyayaj anquiitasquíaj se tacat cati moyoyontijtoc ica se yoyomit cati nelcuali. Ya anquimatij cati moquentíaj yoyomit cati nelcuali itztoque ipan ininchaj tanahuatiani. Nimechilhuis para ten anyajque. 
<span class="verse" id="MT11_9">9&#160;</span>Anyajque ipan nopa tali huactoc campa itztoya Juan pampa anquimatiyayaj yaya se tajtolpanextijquet. Huan nimechilhuía para Juan amo san ten hueli tajtolpanextijquet. Yaya nopa tajtolpanextijquet cati más hueyi. 
<span class="verse" id="MT11_10">10&#160;</span>Ipan Icamanal Toteco camanalti ten Juan campa ijcuilijtoc: </div>
<div class='q'>‘Xiquita, nijtitanis notayolmelajca ma mitzyacanas. </div>
<div class='q'>Yaya quicualtalis iniyolo masehualme para ma mitzselise.’ </div>
<div class='m'>
<span class="verse" id="MT11_11">11&#160;</span>Melahuac nimechilhuía, amo aqui seyoc cati tacajtoc ipan ni taltipacti cati más hueyi iixpa Toteco que Juan cati tecuaaltía. Huan nopa masehuali cati itztoc más pilquentzi ipan itanahuatilis Toteco cati itztoc ilhuicac, yaya elis más hueyi que Juan. </div>
<div class='p'>
<span class="verse" id="MT11_12">12&#160;</span>“Huan ten nopa tonali quema nejnemiyaya Juan cati tecuaaltiyaya huan hasta ama, miyac quinequij tatehuise ten quenicatza tanahuatis Toteco cati itztoc ipan ilhuicac, pampa Toteco quisencajtoc quenicatza tanahuatis, pero itanahuatilis amo elis quej inijuanti quinequij. Huan yeca quinequij ica ininchicahualis ma quichihuaca ma quipiya seyoc tamanti tanahuatilisti. 
<span class="verse" id="MT11_13">13&#160;</span>Nochi itanahuatil Moisés huan nochi tajtolpanextiani cati hualajque achtohui quema ayemo tacatiyaya Juan, techpohuiliyayaj cati panosquía ipan ni tonali. 
<span class="verse" id="MT11_14">14&#160;</span>Quiijtojque hualasquía se Elías, huan sinta anquinequij anquimatise, inijuanti camanaltiyayaj ten Juan, pampa Juan yaya Elías. 
<span class="verse" id="MT11_15">15&#160;</span>Anquipiyaj amonacas, huajca xijcaquica cati nimechilhuía. </div>
<div class='p'>
<span class="verse" id="MT11_16">16&#160;</span>“¿Ica taya nimechhuicalotis anmasehualme cati ama anitztoque? Anitztoque quej coneme cati mosehuíaj tianquis huan quinnotzaj sequinoc coneme ma mahuiltica inihuaya huan nopa sequinoc amo quinneltocaj. 
<span class="verse" id="MT11_17">17&#160;</span>Huajca nopa coneme cualanij huan quiijtohuaj: ‘Titapitzque para ximijtotica, pero amo anmijtotijque. Tihuicaque se mijca huicat ten tequipacholi quej mictoya se acajya, pero amo anchocaque.’ 
<span class="verse" id="MT11_18">18&#160;</span>Huajca anitztoque quej nopa coneme cati amo paquij sinta nochi tamanti amo mochihua quej inijuanti quinequij. Pampa hualajqui Juan huan mosajqui huan amo quiic xocomeca at huan anquiijtojque quipixtoya se iajacayo Amocualtacat. 
<span class="verse" id="MT11_19">19&#160;</span>Huan na cati niMocuetqui Masehuali nihualajtoc, huan nijcua huan niqui cati onca huan anquiijtojque nineltacuajquet huan nineltaiquet. Anquiijtojque ninejnemi inihuaya tacajcayahuani cati tainamaj impuesto huan inihuaya tacame cati miyac tajtacoli quichijtoque. Pero sinta Toteco nechmacatoc cuali notalnamiquilis, teipa tanemijya nesis para nijchihua cati xitahuac.” </div>
<div class='s'>Toteco quintajtolsencahuas cati amo quicualitase </div>
<div class='r'>(Lc. 10:13-15) </div>
<div class='p'>
<span class="verse" id="MT11_20">20&#160;</span>Teipa Jesús pejqui quiijtohua para amo cuali cati quichijque masehualme ipan altepeme campa quichijtoya miyac tiochicahualnescayot iniixpa, pampa amo moyolpataque. 
<span class="verse" id="MT11_21">21&#160;</span>Quiijto: “Anteicneltique cati anehuani altepet Corazín pampa Toteco amechtatzacuiltis. Anteicneltique cati anehuani Betsaida, pampa amo antechneltocaque quema nijchijqui huejhueyi tiochicahualnescayot amoixpa. Sinta masehualme cati huejcajquiya itztoyaj ipan altepeme Tiro huan Sidón quiitztosquíaj nochi nopa tiochicahualnescayot cati nijchijqui amoixpa, moyolpatatosquíaj nimantzi huan nochi masehualme quimajtosquíaj. 
<span class="verse" id="MT11_22">22&#160;</span>Pero nojquiya nimechilhuía, ipan nopa tonali quema Toteco tetajtolsencahuas, más chicahuac amechtatzacuiltis amojuanti cati anquicactoque nocamanal, pero amo anquinejque anmoyolpatase, huan amo quej quintatzacuiltis nopa amo cuajcualme cati itztoyaj ipan Tiro huan Sidón huejcajquiya. 
<span class="verse" id="MT11_23">23&#160;</span>Amojuanti cati anehuani altepet Capernaum, anmohueyimatij huan anmoilhuíaj anmotananase hasta ilhuicac, pero amo. Antemose hasta micta pampa amo anmoyolpatatoque. Sinta Sodoma ehuani cati itztoyaj huejcajquiya quiitztosquíaj nopa tiochicahualnescayot cati anquiitztoque, moyolpatatosquíaj huan noja mocahuasquía inialtepe hasta ama. 
<span class="verse" id="MT11_24">24&#160;</span>Huan ipan nopa tonali quema Toteco tetajtolsencahuas, más amechtatzacuiltis anCapernaum ehuani huan amo quej quintatzacuiltis nopa amo cuajcualme cati huejcajquiya itztoyaj ipan Sodoma.” </div>
<div class='s'>Jesús quinnotzqui masehualme ma yaca campa ya </div>
<div class='r'>(Lc. 10:21-22) </div>
<div class='p'>
<span class="verse" id="MT11_25">25&#160;</span>Huan ipan nopa tonali nojquiya Jesús quicamanalhui Itata, Toteco Dios, huan quiilhui: “Notata, ta tiToteco Dios cati titanahuatía ipan ilhuicacti huan ipan taltipacti. Nimitzhueyimati pampa tijtatijtoc ni tamanti para ma amo quimachilica masehualme cati moilhuíaj talnamiquini huan miyac quimachilíaj. Huan ama tiquinnextilijtoc masehualme cati itztoque quej coneme huan amo mohueyimatij. 
<span class="verse" id="MT11_26">26&#160;</span>Quena, quej nopa tijchijtoc pampa quej nopa elqui mopaquilis.” </div>
<div class='p'>
<span class="verse" id="MT11_27">27&#160;</span>Huan Jesús quinilhui nopa masehualme: “NoTata nechmacatoc tequiticayot ipan nochi tamanti. Amo aqui cuali nechixmati, san Toteco noTata, quena, yaya cuali nechixmati. Huan amo aqui quiixmati Toteco noTata, san na, quena, cuali niquixmati. Huan nojquiya quiixmatise nopa masehualme cati nijnequi para niquinnextilis ajquiya ya. 
<span class="verse" id="MT11_28">28&#160;</span>Xihualaca campa na nochi amojuanti cati ansiyahuij huan antamamajtiyahuij etic, huan na nimechquixtilis amotamamal para ximosiyajquetzaca. 
<span class="verse" id="MT11_29">29&#160;</span>Techcahuilica ma nieli niamoTeco huan xinemica nohuaya. Ximomachtica ten na, pampa na nijpiya noyolo. Amo nimohueyimati huan ica na anquipantise cati amoalma quitemohua para ma mosiyajquetzas. 
<span class="verse" id="MT11_30">30&#160;</span>Amo ohui nopa tequit cati nimechmacas. Eltoc quej se tamamali cati amo etic.”  </div>
<div class='psalmlabel' id='MT12_0'> 12</div>
<div class='s'>Jesús hueli quinilhuis masehualme taya monequi quichihuase ipan sábado </div>
<div class='r'>(Mr. 2:23-28; Lc. 6:1-5) </div>
<div class='p'>
<span class="verse" id="MT12_1">1&#160;</span>Ipan nopa tonali, ipan se sábado quema tiisraelitame timosiyajquetzaj, Jesús panoyaya ipan se mili cati quipixqui tocti ten trigo. Huan tiimomachtijcahua pejqui timayanaj huan tijquechcocototzque quentzi trigo huan tijcuajque. 
<span class="verse" id="MT12_2">2&#160;</span>Huan nopa fariseos techitaque huan quiilhuijque Jesús: </div>
<div class='p'>―Xijtachili taya quichihuaj momomachtijcahua. Inijuanti tequitij, pampa quicuij trigo huan ama sábado. Huan itanahuatil Moisés technahuatía tiisraelitame para san ma timosiyajquetzaca ipan ni tonal. </div>
<div class='p'>
<span class="verse" id="MT12_3">3&#160;</span>Huajca Jesús quinilhui: </div>
<div class='p'>―Huelis amo anquipojtoque cati David huan ihuampoyohua quichijque quema tahuel mayanayayaj huan amo elqui se tajtacoli. 
<span class="verse" id="MT12_4">4&#160;</span>Calajque ipan ichaj Toteco huan quicuajque nopa pantzi cati totajtzitzi quitaliyayaj iixpa Toteco. Huan itanahuatil Moisés amo quincahuiliyaya para David, yon cati itztoyaj ihuaya ma quicuaca, pampa quiijto san totajtzitzi huelis quicuase nopa pantzi. 
<span class="verse" id="MT12_5">5&#160;</span>Nojquiya huelis amo anquipojtoque ipan itanahuatil Moisés campa quiijto para nopa totajtzitzi monequi quiixpanose nopa tanahuatili para mosiyajquetzase ipan sábado, pampa monequi tequitise ipan tiopamit huan amo se tajtacoli. 
<span class="verse" id="MT12_6">6&#160;</span>Huan nimechilhuía na niitztoc más nihueyi iixpa Toteco que nopa tiopamit. 
<span class="verse" id="MT12_7">7&#160;</span>Huelis amo anquimachilíaj Icamanal Toteco campa quiijtohua: ‘Nijnequi xiquintasojtaca masehualme, amo nijnequi san techmacaca tapiyalme para tacajcahualisti.’ Sinta anquimachilijtosquíaj, anquintasojtatosquíaj nomomachtijcahua cati mayanaj, huan amo anquintelhuijtosquíaj pampa amo teno cati amo cuali quichijtoque. 
<span class="verse" id="MT12_8">8&#160;</span>Na cati niMocuetqui Masehuali nijpiya tequiticayot para niquinilhuis masehualme taya huelis quichihuase ipan sábado, ni tonali para timosiyajquetzase tiisraelitame. </div>
<div class='s'>Jesús quichicajqui se tacat cati mahuactoc </div>
<div class='r'>(Mr. 3:1-6; Lc. 6:6-11) </div>
<div class='p'>
<span class="verse" id="MT12_9">9&#160;</span>Jesús quistejqui nepa huan yajqui inintiopa. 
<span class="verse" id="MT12_10">10&#160;</span>Huan nepa itztoya se tacat cati mahuactoya. Huan nopa fariseos quitemohuayayaj cati ica quitelhuisquíaj Jesús, huajca quitatzintoquilijque: </div>
<div class='p'>―¿Quicahuilía itanahuatil Moisés para tijchicahuas se tacat ama ipan ni tonali quema tiisraelitame monequi timosiyajquetzase? </div>
<div class='p'>
<span class="verse" id="MT12_11">11&#160;</span>Huan Jesús quinilhui: </div>
<div class='p'>―Sinta se ten amojuanti quipiyasquía se borrego cati huetzisquía ipan ostot ipan sábado ni tonali para timosiyajquetzase, ¿amo quiquixtisquía? 
<span class="verse" id="MT12_12">12&#160;</span>Se masehuali ipati más que se borrego. Huajca quena, quicahuilía tijchihuase cati cuali ipan ni tonali para timosiyajquetzase. </div>
<div class='p'>
<span class="verse" id="MT12_13">13&#160;</span>Huajca Jesús quiilhui nopa tacat cati mahuactoya: </div>
<div class='p'>―Xijxitahua momax. </div>
<div class='p'>Huan yaya quixitajqui huan mocualtili quej nopa seyoc imax. 
<span class="verse" id="MT12_14">14&#160;</span>Huajca nopa fariseos quisque huan mocamanalhuijque san sejco quenicatza quichihuase para quimictise Jesús. </div>
<div class='s'>Icamanal Toteco huejcajquiya camanaltic ten Jesús </div>
<div class='p'>
<span class="verse" id="MT12_15">15&#160;</span>Jesús quimatiyaya cati nopa tacame quisencahuayayaj quichihuase, huajca quisqui nopona. Huan quitoquilijque miyac masehualme, huan quinchicajqui nochi cati mococohuayayaj. 
<span class="verse" id="MT12_16">16&#160;</span>Quinilhui ma amo quinilhuica sequinoc ajquiya ya. 
<span class="verse" id="MT12_17">17&#160;</span>Ica nochi ni tamanti cati Jesús quichijqui, tanqui nopa camanali cati Toteco quiijto huejcajquiya huan cati nopa tajtolpanextijquet Isaías quiijcuilo. Quiijto: </div>
<div class='q'>
<span class="verse" id="MT12_18">18&#160;</span>“Xijtachili ni notequipanojca cati nijtapejpenijtoc. </div>
<div class='q'>Niquicnelía miyac, yaya quichihua cati tahuel nechpactía. </div>
<div class='q'>Na nijtalis Notonal ipan ya, </div>
<div class='q'>huan yaya quinilhuis masehualme cati amo israelitame ten nopa tonal quema Toteco tetajtolsencahuas. </div>
<div class='q'>
<span class="verse" id="MT12_19">19&#160;</span>Yaya amo tatehuis, yon amo tzajtzis. </div>
<div class='q'>Amo tahuejchihuas miyacapa ipan calle. </div>
<div class='q'>
<span class="verse" id="MT12_20">20&#160;</span>Quipiyas iyolo ica cati amo quipiyaj chicahualisti, </div>
<div class='q'>huan quinpalehuis cati amo quimatij taya quichihuase. </div>
<div class='q'>Quena, yaya iselti tanahuatiqui nica huan quichihuas ma tatani cati xitahuac. </div>
<div class='q'>
<span class="verse" id="MT12_21">21&#160;</span>Huan masehualme ten nochi talme mochiyase ipan ya <a href='#FN6' epub:type='noteref' class='noteref'>*</a> para ma quinmaquixti.” </div>
<div class='s'>Fariseos quiijtojque Amocualtacat quipalehuía Jesús </div>
<div class='r'>(Mr. 3:19-30; Lc. 11:14-23; 12:10) </div>
<div class='p'>
<span class="verse" id="MT12_22">22&#160;</span>Teipa quihualicaque campa Jesús se tacat cati quipixtoya iajacayo Amocualtacat ipan itacayo. Huan nopa ajacat quichijtoya para ma amo hueli tachiya huan ma amo hueli camanalti. Huan Jesús quichicajqui huan yaya huelqui camanalti huan huelqui tachiya. 
<span class="verse" id="MT12_23">23&#160;</span>Huan nochi nopa miyac masehualme quitetzaitaque quema quiitaque cati Jesús quichijqui huan moilhuiyayaj se ica seyoc: “¿Huelis yaya iteipan ixhui Tanahuatijquet David cati Toteco techilhui techtitanilisquía?” </div>
<div class='p'>
<span class="verse" id="MT12_24">24&#160;</span>Huan nopa fariseos quicajque cati inijuanti quiijtohuayayaj huan quiijtojque: “Ni Jesús quinquixtía ajacame ica ichicahualis Amocualtacat cati quinyacana nochi ajacame.” </div>
<div class='p'>
<span class="verse" id="MT12_25">25&#160;</span>Pero Jesús quimatiyaya nochi cati nopa masehualme moilhuiyayaj, huan huajca quinilhui: “Sinta se tanahuatijquet ipan se tali quinpiya imasehualhua cati moxelohuaj huan motehuíaj ica seyoc tajco, tamis ichicahualis nopa tali. Nojquiya sinta se altepet, o se familia ipan san se ininchaj motehuise, amo huejcahuase san sejco. 
<span class="verse" id="MT12_26">26&#160;</span>San se elisquía sinta nopa Amocualtacat nechmacasquía fuerza para niquinquixtisquía cati yaya iajacahua ipan masehualme quej anquiijtohuaj. Sinta quiyampa elisquía, motajcoxelosquía huan amo huejcahuasquía itanahuatilis ten iajacahua. 
<span class="verse" id="MT12_27">27&#160;</span>Anquiijtojque niquinquixtía iajacahua ica itapalehuil Amocualtacat<a href='#FN7' epub:type='noteref' class='noteref'>†</a>, pero inijuanti cati amechtoquilíaj nojquiya quinquixtíaj iajacahua Amocualtacat cati calactoque ipan masehualme. ¿Huelis anmoilhuíaj nopa Amocualtacat quinpalehuía nojquiya? Hasta amotatoquilijcahua amechilhuise para anmocuapolojtoque. 
<span class="verse" id="MT12_28">28&#160;</span>Ximoilhuica. Sinta na niquinquixtía iajacahua Amocualtacat ica ichicahualis Itonal Toteco, huajca xijmatica para ajsicoya amohuaya Toteco cati huelis tanahuatis ipan amoyolo. </div>
<div class='p'>
<span class="verse" id="MT12_29">29&#160;</span>“Ximoilhuica, amo aqui huelis calaquis ichaj se tacat cati tetixtoc quej Amocualtacat huan quiquixtilis cati iaxca sinta achtohui amo quitanis huan quiilpis. Huajca quena, huelis quiquixtilis cati quipiya quej na niquinquixtía iajacahua Amocualtacat. </div>
<div class='p'>
<span class="verse" id="MT12_30">30&#160;</span>“Se masehuali cati amo itztoc nohuaya, yaya nocualancaitaca. Cati amo nechpalehuía para niquinnotzas masehualme campa na, quinsemana cati hualahui nohuaya. </div>
<div class='p'>
<span class="verse" id="MT12_31">31&#160;</span>“Nimechilhuía, Toteco huelis quintapojpolhuis masehualme nochi tajtacoli cati quichihuaj huan nochi camanali amo cuali cati quiijtohuaj, pero sinta se quitelchihuas Itonal Toteco, Toteco amo quema quitapojpolhuis. 
<span class="verse" id="MT12_32">32&#160;</span>Huajca sinta se camanaltis ten hueli ten na cati niMocuetqui Masehuali, Toteco huelis quitapojpolhuis, pero sinta quitelchihuas Itonal Toteco, Toteco amo quitapojpolhuis ipan ni tonali, yon ipan nopa tonali cati hualas. </div>
<div class='s'>Tiquixmatise se cuahuit por itajca </div>
<div class='r'>(Lc. 6:43-45) </div>
<div class='p'>
<span class="verse" id="MT12_33">33&#160;</span>“Masehualme quiixmatij se cuali cuahuit pampa temaca itajca cati cuali. Monequi anquiijtose cuali se cuahuit pampa cuali itajca o xiquijtoca amo cuali se cuahuit pampa amo cuali itajca. 
<span class="verse" id="MT12_34">34&#160;</span>Amojuanti anitztoque quej ancohuame, huajca ¿quenicatza hueli anquiijtose cati cuali? Pampa se masehuali camanalti cati eltoc ipan iyolo. 
<span class="verse" id="MT12_35">35&#160;</span>Se cuali masehuali quiijtohua cati cuali pampa cuali iyolo, pero fiero masehualme quiijtohuaj camanali cati fiero pampa fiero iniyolo. 
<span class="verse" id="MT12_36">36&#160;</span>Huan nimechilhuía, quema Toteco tetajtolsencahuas, yaya nojquiya quintatzacuiltis masehualme por nochi fiero camanali cati quiijtojque. 
<span class="verse" id="MT12_37">37&#160;</span>Quena, sinta anquiijtojque cati cuali ama, Toteco amechilhuis amo anquihuicaj tajtacoli. Pero sinta anquiijtohuaj cati fiero ama, Toteco amechtatzacuiltis.” </div>
<div class='s'>Fiero masehualme quinequij se tanextili </div>
<div class='r'>(Mr. 8:12; Lc. 11:29-32) </div>
<div class='p'>
<span class="verse" id="MT12_38">38&#160;</span>Teipa sequij fariseos huan tamachtiani ten itanahuatil Moisés quitajtanijque Jesús: </div>
<div class='p'>―Tamachtijquet, tojuanti tijnequij xijchihua se tanextili para technextilis nelía tijpiya chicahualisti. </div>
<div class='p'>
<span class="verse" id="MT12_39">39&#160;</span>Huan Jesús quinnanquili: </div>
<div class='p'>―Amojuanti cati anitztoque ama, nelía anfiero masehualme huan anquicajtejtoque Toteco. San amojuanti antechtajtaníaj más tanextili para antechneltocase. Pero amo nimechmacas seyoc tanextili. San nopa tanextili cati tajtolpanextijquet Jonás techmacac elis se tanextili para amojuanti. 
<span class="verse" id="MT12_40">40&#160;</span>Pampa quej Jonás itztoya eyi tonati huan eyi yohuali iijtico nopa hueyi michi ipan hueyi at, na nojquiya cati niMocuetqui Masehuali, niitztos ipan mijca ostot para eyi tonati huan eyi yohuali. 
<span class="verse" id="MT12_41">41&#160;</span>Ipan nopa tonal quema Toteco tetajtolsencahuas, nopa masehualme cati huejcajquiya itztoyaj ipan altepet Nínive moquetzase huan amechtelhuise. Pampa nopa Nínive ehuani moyolpataque quema Jonás quinilhuito icamanal Toteco, pero xiquitaca, na niitztoc más hueyi que Jonás huan amo anquinequij antechneltocase. 
<span class="verse" id="MT12_42">42&#160;</span>Nojquiya ipan nopa tonali quema Toteco tetajtolsencahuas, nopa hueyi sihua tanahuatijquet ten sur moquetzas huan amechtelhuis cati anitztoque ama. Pampa nopa sihua tanahuatijquet hualajqui huejca para quicaquis icamanal Salomón pampa quimatqui tahuel talnamiqui. Huan na niitztoc más hueyi que Salomón, huan amo anquinequij antechtacaquilise. </div>
<div class='s'>Ajacame tacuepilise ipan masehualme </div>
<div class='r'>(Lc. 11:24-26) </div>
<div class='p'>
<span class="verse" id="MT12_43">43&#160;</span>“Quema se iajacayo Amocualtacat quisa ipan se masehuali, nopa ajacat nemi campa tahuactoc huan campa hueli quitemojtinemi canque mosehuis, huan sinta amo teno quipantía, 
<span class="verse" id="MT12_44">44&#160;</span>huajca quiijtohua: ‘Nitacuepilis ipan nopa masehuali cati nijcajtejqui.’ Huan tacuepilis huan quipantis cactoc huan amo aqui itztoc ipan iyolo nopa masehuali. Eltoc quej se cali cati tachpanti huan cati quipiya nochi tacualtalili. 
<span class="verse" id="MT12_45">45&#160;</span>Huajca nopa ajacat yas huan quinhualicas sequinoc chicome ajacame cati achi más fierojtique que ya. Huan nopa masehuali elis más fiero teipa ica chicome ajacame huan amo quej eltoya achtohuiya ica san setzi. Quej nopa nojquiya elis ica amojuanti cati ama anitztoque, teipa anitztose más anfierojtique que ama.” </div>
<div class='s'>Ajsicoj inana huan iicnihua Jesús </div>
<div class='r'>(Mr. 3:31-35; Lc. 8:19-21) </div>
<div class='p'>
<span class="verse" id="MT12_46">46&#160;</span>Quema Jesús quincamanalhuiyaya nopa masehualme, hualajqui inana huan iicnihua huan moquetzacoj calteno. Quinequiyayaj quicamanalhuise. 
<span class="verse" id="MT12_47">47&#160;</span>Huajca se tacat quiilhui Jesús: </div>
<div class='p'>―Monana huan moicnihua itztoque calteno huan quinequij mitzcamanalhuise. </div>
<div class='p'>
<span class="verse" id="MT12_48">48&#160;</span>Huan Jesús quinanquili: </div>
<div class='p'>―¿Ajquiya nonana?, huan ¿ajquiya noicnihua? </div>
<div class='p'>
<span class="verse" id="MT12_49">49&#160;</span>Huan Jesús techmanexti tiimomachtijcahua huan quiilhui nopa tacat: </div>
<div class='p'>―Xiquita, ni masehualme cati itztoque nica niquinita quej nonana huan quej noicnihua. 
<span class="verse" id="MT12_50">50&#160;</span>Pampa cati quichihua ipaquilis noTata cati itztoc ilhuicac, yaya noicni huan nonana.  </div>
<div class='psalmlabel' id='MT13_0'> 13</div>
<div class='s'>Se tacat quiijtzeloto xinachti </div>
<div class='r'>(Mr. 4:1-9; Lc. 8:4-8) </div>
<div class='p'>
<span class="verse" id="MT13_1">1&#160;</span>Teipa ipan san se nopa tonal, Jesús quisqui ipan nopa cali campa itztoya huan mosehuito nechca hueyi at. 
<span class="verse" id="MT13_2">2&#160;</span>Huan mosentilijque miyac masehualme nepa campa itztoya. Huajca Jesús tejcoc ipan se cuaacali cati eltoya atenti huan mosehui, huan nopa miyac masehualme moquetztoyaj xalixco. 
<span class="verse" id="MT13_3">3&#160;</span>Huan quinmachti miyac tamanti ica tatenpohualisti, quinilhui: “Se tacat yajqui quiijtzeloto trigo 
<span class="verse" id="MT13_4">4&#160;</span>huan quema quiijtzelohuayaya, sequij xinachti tepejqui ojtipa huan hualajque totome huan quicuacoj. 
<span class="verse" id="MT13_5">5&#160;</span>Sequij xinachti tepejqui tetzala campa amo oncayaya miyac tali, huan nimantzi ixhuac pampa amo huejcata nopa tali. 
<span class="verse" id="MT13_6">6&#160;</span>Pero quisqui tonati, huan quitati huan nimantzi huajqui, pampa amo huelqui motatzquili inelhuayo. 
<span class="verse" id="MT13_7">7&#160;</span>Huan sequij xinachti tepejqui huitztzala huan moscalti, pero nopa huitzti quiijyomicti nopa tocti. 
<span class="verse" id="MT13_8">8&#160;</span>Huan sequinoc xinachti tepejqui ipan cuali tali huan moscalti huan temacac itajca. Sequij tocti ten trigo temacac cien xinachti, huan sequij tocti temacac sesenta xinachti, huan sequij temacac treinta xinachti. 
<span class="verse" id="MT13_9">9&#160;</span>Nochi amojuanti anquipiyaj amonacas, huajca xijcaquica cati nimechilhuía.” </div>
<div class='s'>Para ten Jesús quitequihui tatenpohualisti </div>
<div class='r'>(Mr. 4:10-12; Lc. 8:9-10) </div>
<div class='p'>
<span class="verse" id="MT13_10">10&#160;</span>Huan tiimomachtijcahua Jesús timonechcahuicoj huan tijtatzintoquilijque: “¿Para ten tiquincamanalhuía masehualme ica tatenpohualisti cati ohui quimachilise?” </div>
<div class='p'>
<span class="verse" id="MT13_11">11&#160;</span>Huan Jesús technanquili: “Amechcahuilijtoc amojuanti xijmachilica quenicatza tanahuatis Toteco cati itztoc ipan ilhuicac. Achtohuiya amo aqui quimatiyaya, huan ama yaya noja amo quincahuilía para ne sequinoc ma quimatica. 
<span class="verse" id="MT13_12">12&#160;</span>Pampa yaya cati quimachilía nocamanal, Toteco quipalehuis para quimachilis más huan yaya cuali quimatis. Pero yaya cati amo quichihuilía cuenta nocamanal, Toteco quiquixtilis nopa pilquentzi cati quicactoc. 
<span class="verse" id="MT13_13">13&#160;</span>Yeca niquincamanalhuía ica tatenpohualisti para masque ni masehualme quitachilise cati nijchihua, elis quej amo teno quiitaj. Huan masque quicaquij nocamanal, elis quej amo teno quicaquij huan amo teno quimachilíaj. 
<span class="verse" id="MT13_14">14&#160;</span>Ica inijuanti tami nopa camanali cati nopa tajtolpanextijquet Isaías huejcajquiya quiijcuilo, campa quiijtohua: </div>
<div class='q'>‘Antacactinemij, pero amo teno anquimachilíaj. </div>
<div class='q'>Huan antachixtinemij, pero amo anquimatij taya anquiitaj. </div>
<div class='q'>
<span class="verse" id="MT13_15">15&#160;</span>Quej ni eltoc pampa ni masehualme yoltetique. </div>
<div class='q'>Amo quicualcaquij nocamanal. </div>
<div class='q'>Huan ijcoctoque para amo teno quiitase. </div>
<div class='q'>Yeca amo quinequij quimachilise nocamanal ipan iniyolo, </div>
<div class='q'>huan amo quinequij moyolpatase huan nechneltocase, </div>
<div class='q'>para niquinchicahuas ten inintajtacolhua.’ </div>
<div class='p'>
<span class="verse" id="MT13_16">16&#160;</span>“Pero Toteco amechtiochijtoc, annomomachtijcahua, pampa anquimachilijtoque cati anquiitaj huan cati anquicaquij. 
<span class="verse" id="MT13_17">17&#160;</span>Melahuac nimechilhuía, miyac itajtolpanextijcahua Toteco huan cuajcuali masehualme huejcajquiya quinequiyayaj quiitase cati ama anquiitaj, huan quinequiyayaj quicaquise cati ama anquicaquij, pero amo huelque. </div>
<div class='s'>Taya quiijtosnequi nopa tatenpohualisti </div>
<div class='r'>(Mr. 4:13-20; Lc. 8:11-15) </div>
<div class='p'>
<span class="verse" id="MT13_18">18&#160;</span>“Xijtacaquilica taya quiijtosnequi nopa tatenpohualisti ten nopa tacat cati quiijtzeloto xinachti. 
<span class="verse" id="MT13_19">19&#160;</span>Sequij masehualme itztoque quej nopa xinachti cati tepejqui ojtipa. Inijuanti quicaquij quenicatza Toteco tanahuatía huan amo quimachilíaj, huajca Amocualtacat huala huan quinquixtilía nopa quentzi tamachtili cati calactoc ipan iniyolo. 
<span class="verse" id="MT13_20">20&#160;</span>Sequinoc masehualme itztoque quej nopa xinachti cati huetzqui tetzala. Inijuanti quicaquij icamanal Toteco huan nimantzi quiselíaj ica paquilisti. 
<span class="verse" id="MT13_21">21&#160;</span>Pero amo temachme. Itztoque quej se xinachti cati amo motatzquilía inelhuayo. Huajca quema huala taohuijcayot o sequinoc quintatzacuiltíaj pampa quineltocaj icamanal Toteco, nimantzi quicajtehuaj. 
<span class="verse" id="MT13_22">22&#160;</span>Sequinoc masehualme itztoque quej nopa xinachti cati tepejqui huitztzala. Inijuanti quicaquij icamanal Toteco, pero más mocuatotoníaj ica miyac tamanti ipan ni taltipacti. Quinequij quipiyase miyac tomi, yeca nopa tamanti cati quinequij quiijyomictíaj icamanal Toteco huan amo quipiya itajca. Nopa masehualme amo nelnelía quinequij quitequipanose Toteco. 
<span class="verse" id="MT13_23">23&#160;</span>Sequinoc masehualme itztoque quej nopa xinachti cati tepejqui ipan cuali tali. Inijuanti quicaquij icamanal Toteco huan quimachilíaj. Inijuanti, quena, temacaj inintajca. Sequij nopa masehualme itztoque quej nopa xinachti cati temacac cien hueltas imiyaca nopa xinachti cati quitoctoyaj, huan sequij quej cati temacac sesenta hueltas imiyaca, huan sequij quej cati temacac treinta hueltas imiyaca nopa xinachti cati quitoctoyaj.” </div>
<div class='s'>Nopa tatenpohualisti ten nopa amo cuali xihuit </div>
<div class='p'>
<span class="verse" id="MT13_24">24&#160;</span>Jesús quinilhui seyoc tatenpohualisti, quiijto: “Quema Toteco cati itztoc ipan ilhuicac tanahuatis ipan ni taltipacti, elis quej imil ni tacat cati nimechilhuis. Se tacat quitojqui trigo cati cuali ipan imil. 
<span class="verse" id="MT13_25">25&#160;</span>Pero quema cochtoya, hualajqui icualancaitaca huan quitojqui seyoc tamanti xinachti cati nesqui nojquiya quej trigo, pero amo teno ipati itajca. Huan icualancaitaca quitoctejqui huan yajqui. 
<span class="verse" id="MT13_26">26&#160;</span>Teipa nopa trigo cati cuali ixhuac huan temacac itajca, huan nojquiya nesqui para oncayaya sequinoc tzonti cati amo cuali. 
<span class="verse" id="MT13_27">27&#160;</span>Huan itequipanojcahua yajque quicamanalhuitoj ininteco, quiilhuijque: ‘Toteco, tijtojque cuali xinachti ipan momil. Huajca ¿para ten nojquiya quipiya nopa cati amo cuali?’ </div>
<div class='p'>
<span class="verse" id="MT13_28">28&#160;</span>“Huan ininteco quinilhui: ‘Se nocualancaitaca quitojqui cati amo cuali.’ </div>
<div class='p'>“Huan quitatzintoquilijque: ‘¿Tijnequi ma tijmacuica nopa cati amo cuali?’ </div>
<div class='p'>
<span class="verse" id="MT13_29">29&#160;</span>“Huan ininteco quinilhui: ‘Amo, pampa huelis anquimacuise ihuaya notrigo. 
<span class="verse" id="MT13_30">30&#160;</span>Xijcahuilica nochi ome ma moscaltica san sejco hasta ajsis pixquisti. Huan huajca niquinilhuis cati pixcase para achtohui ma quisentilica cati amo cuali huan ma quiilpica huan quitatise. Huan teipa nopa cuali trigo quipixcase huan quitemase ipan cuacali.’ ” </div>
<div class='s'>Nopa xinachti ten mostaza </div>
<div class='r'>(Mr. 4:30-32; Lc. 13:18-19) </div>
<div class='p'>
<span class="verse" id="MT13_31">31&#160;</span>Teipa Jesús quinilhui seyoc tatenpohualisti, quiijto: “Quema Toteco cati itztoc ilhuicac tanahuatis ipan taltipacti momiyaquilise masehualme ipan itanahuatilis quej ni. Eltos quej se pilxinachtzi ten mostaza cati se tacat quitocato ipan imil. 
<span class="verse" id="MT13_32">32&#160;</span>Nopa xinachti mostaza eltoc cati más pilquentzi ten nochi sequinoc xinachti, pero quema moscaltía, eli más hueyi que sequinoc tzonti huan mochihua se cuahuit campa totome hueli quichihuaj inintepasol ipan imacuayo.” </div>
<div class='s'>Se tatenpohualisti ten tasonejcayot </div>
<div class='r'>(Lc. 13:20-21) </div>
<div class='p'>
<span class="verse" id="MT13_33">33&#160;</span>Huan Jesús quinilhui seyoc tatenpohualisti: “Momiyaquilise masehualme cati quicahuilíaj Toteco cati itztoc ilhuicac para quinnahuatis. Elis quej momiyaquilía eyi tatamachihuali harina quema se sihuat quitalía tasonejcayot ipani. Teipa mosonehua huan quichihua tahuel miyac pantzi.” </div>
<div class='s'>Quenicatza Jesús quitequihui tatenpohualisti </div>
<div class='r'>(Mr. 4:33-34) </div>
<div class='p'>
<span class="verse" id="MT13_34">34&#160;</span>Nochi ni tamanti Jesús tamachti ica tatenpohualisti, pampa nochipa quema quincamanalhuiyaya masehualme, quinilhuiyaya tatenpohualisti. 
<span class="verse" id="MT13_35">35&#160;</span>Huan quichijqui ya ni para ma tami cati nopa tajtolpanextijquet huejcajquiya quiijcuilo. Yaya quiijto: </div>
<div class='q'>“Niquincamanalhuis masehualme ica tatenpohualisti. </div>
<div class='q'>Niquinilhuis tamanti cati amo aqui quimatiyaya hasta quema pejqui taltipacti.” </div>
<div class='s'>Taya quinequi quiijtos nopa cuali trigo huan nopa cati amo cuali </div>
<div class='p'>
<span class="verse" id="MT13_36">36&#160;</span>Teipa Jesús quincajtejqui nopa miyac masehualme huan yajqui ichaj, huan tiimomachtijcahua tiquilhuijque: “Techilhui taya quiijtosnequi nopa tatenpohualisti ten nopa amo cuali xinachti cati icualancaitaca quitojqui ipan imil.” </div>
<div class='p'>
<span class="verse" id="MT13_37">37&#160;</span>Huan Jesús technanquili: “Yaya cati quitojqui nopa cuali xinachti ipan imil, eltoc na cati niMocuetqui Masehuali. 
<span class="verse" id="MT13_38">38&#160;</span>Nopa mili quinequi quiijtos ni taltipacti. Nopa cuali xinachti quiijtosnequi masehualme cati iaxcahua Toteco. Nopa xinachti cati amo cuali quiijtosnequi masehualme cati iaxcahua Amocualtacat. 
<span class="verse" id="MT13_39">39&#160;</span>Huajca icualancaitaca cati quitojqui nopa xinachti cati amo cuali, yaya Amocualtacat. Nopa pixquisti quiijtosnequi quema tamis taltipacti. Huan nopa pixcani quiijtosnequi ilhuicac ehuani. 
<span class="verse" id="MT13_40">40&#160;</span>Huan quema quisentilise nopa tzonti cati amo cuali huan quitatise, technextilía cati panos quema tamis ni taltipacti. 
<span class="verse" id="MT13_41">41&#160;</span>Quema tamis ni taltipacti, na cati niMocuetqui Masehuali niquintitanis noilhuicac ejcahua ma yaca campa hueli ipan notanahuatil, huan quinquixtise nochi masehualme cati quichihuaj sequinoc ma tajtacolchihuaca huan nochi cati quichihuaj cati amo cuali. 
<span class="verse" id="MT13_42">42&#160;</span>Huan noilhuicac ejcahua quinmajcahuase ipan tit nopa amo cuajcualme huan nepa chocase huan tanhuehuechocase pampa tahuel taijyohuise. 
<span class="verse" id="MT13_43">43&#160;</span>Pero nochi nopa masehualme cati itztoque xitahuaque iixpa Toteco Totata cahuanise quej tonati nepa campa Toteco tanahuatía. Anquipiyaj amonacas, huajca xijtacaquilica cati nimechilhuía. </div>
<div class='s'>Nopa tatenpohualisti ten tomi cati taltita calactoc </div>
<div class='p'>
<span class="verse" id="MT13_44">44&#160;</span>“Nel cuali eltoc quema Toteco cati itztoc ilhuicac tanahuatía. Huan quema masehualme quimachilíaj para nelía cuali nepa, quichihuase quej se tacat cati quipantía miyac tomi ipan se mili. Huan quema quipanti, nimantzi sempa quitalpacho. Teipa ica paquilisti yajqui huan quinamacac nochi cati quipixtoya huan quicojqui nopa mili. </div>
<div class='s'>Nopa tatenpohualisti ten nopa perla cati nelía ipati </div>
<div class='p'>
<span class="verse" id="MT13_45">45&#160;</span>“Quena, nelía ipati cati quipantise masehualme cati quinequij calaquise campa tanahuatía Toteco cati itztoc ilhuicac. Nopa masehualme itztoque quej se tanamacaquet cati quitemohua nopa perla cati más patiyo para moaxcatis. 
<span class="verse" id="MT13_46">46&#160;</span>Huan quema quipantis nopa perla cati tahuel miyac ipati, yahui huan quinamaca nochi cati quipixtoc para quicohuas. </div>
<div class='s'>Michime ipan matat </div>
<div class='p'>
<span class="verse" id="MT13_47">47&#160;</span>“Masque masehualme quicahuilíaj Toteco cati itztoc ilhuicac ma quinnahuati, noja itztose nica inihuaya amo cuajcualme. San se que michtajtamani cati quimajcahuaj inimata ipan hueyi at huan quinitzquíaj nochi tamanti michime. 
<span class="verse" id="MT13_48">48&#160;</span>Huan quema cuali temitoc inimata, quitalíaj xalixco huan mosehuíaj huan nopa cuali michime quintemaj ipan chiquihuit huan cati amo cuali quintepehuaj. 
<span class="verse" id="MT13_49">49&#160;</span>Quej ni nojquiya elis quema tamis taltipacti. Ilhuicac ehuani hualase huan quinquixtise nopa amo cuajcualme cati itztoque inihuaya inijuanti cati xitahuaque iixpa Toteco. 
<span class="verse" id="MT13_50">50&#160;</span>Huan nopa amo cuajcualme quinmajcahuase campa tit huan nepa chocase huan tanhuehuechocase pampa tahuel taijyohuise.” </div>
<div class='s'>Tamanti sosoltic huan yancuic </div>
<div class='p'>
<span class="verse" id="MT13_51">51&#160;</span>Huan Jesús techtatzintoquili: </div>
<div class='p'>―¿Anquimachilijque nochi cati nimechilhuijtoc? </div>
<div class='p'>Huan tiquilhuijque: </div>
<div class='p'>―Quena. </div>
<div class='p'>
<span class="verse" id="MT13_52">52&#160;</span>Huan Jesús techilhui: </div>
<div class='p'>―Nochi tamachtiani ten itanahuatil Moisés cati mochihuase imomachtijcahua Toteco huan quicahuilise ma quinnahuati ipan ininemilis, quichihuase quej se tetaj cati quinajocui sequij tamanti cati sosoltic huan sequij cati yancuic cati ipati para quitequihuis teipa. Nopa tamachtiani quiquixtise para quitequihuise ipan inintamachtil sequij tamachtili sosoltic cati ipa quimatiyayaj huan sequij cati yancuic cati sanoc quicactoque. </div>
<div class='s'>Masehualme ipan ialtepe Jesús amo quineltocaque </div>
<div class='r'>(Mr. 6:1-6; Lc. 4:16-30) </div>
<div class='p'>
<span class="verse" id="MT13_53">53&#160;</span>Huan quema Jesús tanqui quinilhuía ni tatenpohualisti, quisqui ten nepa, 
<span class="verse" id="MT13_54">54&#160;</span>huan yajqui ialtepe. Nepa pejqui tamachtía ipan toisraelita tiopa. Huan masehualme cati quicajque icamanal quitetzaitayayaj huan motatzintoquiliyayaj: </div>
<div class='p'>―¿Ajquiya quimaca Jesús ni talnamiquilisti para tamachtis quej ni, huan para hueli quichihua ni huejhueyi tiochicahualnescayot? 
<span class="verse" id="MT13_55">55&#160;</span>Yaya san icone se cuatejquet. Inana itoca María huan itaca icnihua inintoca Jacobo, José, Simón huan Judas. 
<span class="verse" id="MT13_56">56&#160;</span>Huan nochi isihua icnihua itztoque nica tohuaya. Huajca ¿canque momachti Jesús nochi ni tamanti? </div>
<div class='p'>
<span class="verse" id="MT13_57">57&#160;</span>Huajca yeca nopa masehualme quicualancaitaque. Pero Jesús quinilhui: </div>
<div class='p'>―Ichampoyohua se tajtolpanextijquet huan masehualme cati san sejco ehuani ihuaya, amo quema quiselíaj. Cati sejcoyoc ehuani, quena. </div>
<div class='p'>
<span class="verse" id="MT13_58">58&#160;</span>Huajca Jesús amo quichijqui miyac tiochicahualnescayot nepa pampa masehualme cati ehuani ipan ialtepe amo quineltocayayaj.  </div>
<div class='psalmlabel' id='MT14_0'> 14</div>
<div class='s'>Quenicatza Herodes quimicti Juan cati tecuaaltiyaya </div>
<div class='r'>(Mr. 6:14-29; Lc. 9:7-9) </div>
<div class='p'>
<span class="verse" id="MT14_1">1&#160;</span>Ipan nopa tonali Tanahuatijquet Herodes Ántipas cati quinahuatiyaya estado Galilea quicajqui para Jesús quichihuayaya miyac tiochicahualnescayot. 
<span class="verse" id="MT14_2">2&#160;</span>Huan quinilhui itequipanojcahua: “Ni tacat Jesús, yaya Juan cati tecuaaltiyaya. Nijmicti, pero ama moyolcuitoc huan yeca quipiya chicahualisti quichihuas huejhueyi tiochicahualnescayot.” </div>
<div class='p'>
<span class="verse" id="MT14_3-4">3-4&#160;</span>Quej ni mijqui Juan. Nepa tonaliya Tanahuatijquet Herodes mocuili se sihuat cati itoca Herodías cati achtohuiya eliyaya isihua Herodes Felipe I, iicni Herodes. Huan hualajqui Juan cati tecuaaltiyaya huan quiilhui para amo cuali itztoc ihuaya ihuejpol, huajca Tanahuatijquet Herodes quiitzqui Juan, quiilpi huan quitzajqui. </div>
<div class='p'>
<span class="verse" id="MT14_5">5&#160;</span>Huan Herodes quinequiyaya quimictis Juan, pero quinimacasiyaya nopa miyac masehualme cati quiitayayaj Juan para se tajtolpanextijquet. 
<span class="verse" id="MT14_6">6&#160;</span>Pero teipa quema quiaxiti ixihui Tanahuatijquet Herodes, ilhuichijqui huan itepotz ichpoca mijtotico iixpa ya huan itanotzalhua. Yaya eliyaya iichpoca Herodías cati ama isihua. Huan Tanahuatijquet Herodes nelía quipacti quej mijtoti. 
<span class="verse" id="MT14_7">7&#160;</span>Huajca Tanahuatijquet Herodes quitencahuili quimacasquía nopa ichpocat ten hueli tamanti cati quitajtanisquía. 
<span class="verse" id="MT14_8">8&#160;</span>Huan inana nopa ichpocat, yaya cati itoca Herodías, ya quiilhuijtoya iichpoca taya ma tajtani. Huajca nopa ichpocat quiilhui nopa tanahuatijquet: </div>
<div class='p'>―Techmaca amantzi ipan se hueyi plato itzonteco Juan cati tecuaaltía. </div>
<div class='p'>
<span class="verse" id="MT14_9">9&#160;</span>Huan masque motequipacho nopa tanahuatijquet, tanahuati ma quimacaca pampa quitencahuilijtoya quimacas ten quitajtanisquía iniixpa itanotzalhua cati tacuayayaj ihuaya. 
<span class="verse" id="MT14_10">10&#160;</span>Huajca tatitanqui ma quiquechtzontequitij Juan ipan tatzacti. 
<span class="verse" id="MT14_11">11&#160;</span>Huan quihualicaque itzonteco ipan se hueyi plato, huan quimacaque nopa ichpocat, huan nopa ichpocat quimactili inana. </div>
<div class='p'>
<span class="verse" id="MT14_12">12&#160;</span>Huan hualajque imomachtijcahua Juan huan quihuicaque itacayo huan quitalpachotoj. Teipa yajque quiyolmelahuatoj Jesús para mijqui Juan cati tecuaaltiyaya. </div>
<div class='s'>Jesús quintamacac macuili mil tacame </div>
<div class='r'>(Mr. 6:30-44; Lc. 9:10-17; Jn. 6:1-14) </div>
<div class='p'>
<span class="verse" id="MT14_13">13&#160;</span>Huan quema Jesús quicajqui para ya mijqui Juan, quisqui nepa campa itztoya, huan yajqui iselti ipan cuaacali hasta seyoc lugar campa tatzitzicaya. Huan nopa miyac masehualme quicajque canque yahuiyaya. Huan quisque inialtepehua huan quitoquilijque icxinejnemiyayaj huan quimacaque se huelta campa nopa hueyi at hasta campa Jesús ajsiti ipan icuaacal. 
<span class="verse" id="MT14_14">14&#160;</span>Huan quema Jesús temoc ipan cuaacali, quinitac nopa miyac masehualme huan quintasojtac. Huan quinchicajqui nopa cocoyani cati quihualiquiliyayaj. 
<span class="verse" id="MT14_15">15&#160;</span>Huan quema pejqui tayohuiya, tiimomachtijcahua tiajsicoj huan tiquilhuijque: </div>
<div class='p'>―Ya tayohua huan nica amo onca calme. Huajca xiquintitani ni masehualme ma yaca, pampa monequi quicohuatij ten quicuase campa pilaltepetzitzi. </div>
<div class='p'>
<span class="verse" id="MT14_16">16&#160;</span>Huan Jesús techilhui: </div>
<div class='p'>―Amo monequi ma yaca. Amojuanti xiquintamacaca. </div>
<div class='p'>
<span class="verse" id="MT14_17">17&#160;</span>Huan tiimomachtijcahua tiquilhuijque: </div>
<div class='p'>―Tojuanti san tijpiyaj nica macuili pantzi huan ome michime. </div>
<div class='p'>
<span class="verse" id="MT14_18">18&#160;</span>Huan Jesús techilhui: </div>
<div class='p'>―Techhualiquilica cati anquipiyaj. </div>
<div class='p'>
<span class="verse" id="MT14_19">19&#160;</span>Huan Jesús quinilhui nochi nopa masehualme ma mosehuica sacapetaixco. Huan quiitzqui nopa macuili pantzi huan nopa ome michime, huan ajcotachixqui ilhuicac, huan quitascamatqui Toteco. Teipa quitajcotapanqui nopa pantzi huan techmacac tojuanti tiimomachtijcahua huan tiquinmajmacaque nopa miyac masehualme. 
<span class="verse" id="MT14_20">20&#160;</span>Huan nochi inijuanti tacuajque huan cuali ixhuique. Huan teipa tijsentilijque nopa pantatapatzti huan michtatapatzti cati mocajqui, huan tijtemitijque majtacti huan ome chiquihuit. 
<span class="verse" id="MT14_21">21&#160;</span>Huan itztoyaj nepa nechca macuili mil san tacame cati tacuajque huan amo tiquinpojque quesqui sihuame huan coneme. </div>
<div class='s'>Jesús nejnenqui aixco </div>
<div class='r'>(Mr. 6:45-52; Jn. 6:16-21) </div>
<div class='p'>
<span class="verse" id="MT14_22">22&#160;</span>Huan nimantzi Jesús techilhui tiimomachtijcahua ma ticalaquica ipan cuaacali huan ma titayacanaca hasta seyoc nali, huan yaya mocajqui para quinnahuatijtehuas nopa miyac masehualme. 
<span class="verse" id="MT14_23">23&#160;</span>Huan Jesús quinnahuatijtejqui, huan tejcoc iselti ipan se tepet para motatajtis. Huan quema tayohuixqui, itztoya nepa iselti. 
<span class="verse" id="MT14_24">24&#160;</span>Huan tocuaacal cati ipan tiyahuiyayaj nejnentoya hasta tajco ipan hueyi at, quema pejqui taajaca chicahuac. Huan pejqui quicuatopehua tocuaacal, huan nopa at techhuilanayaya huan ayecmo huelqui tiyahuij para seyoc nali. 
<span class="verse" id="MT14_25">25&#160;</span>Huan quema tanestihualayaya, Jesús monechcahuico campa tojuanti nejnentihualayaya aixco. 
<span class="verse" id="MT14_26">26&#160;</span>Huan tiimomachtijcahua tiquitaque nejnemiyaya aixco, huan timomajmatijque huan titzajtzique: </div>
<div class='p'>―Huala se animajtzi. </div>
<div class='p'>Huan nelía timomajmatijque. </div>
<div class='p'>
<span class="verse" id="MT14_27">27&#160;</span>Pero Jesús nimantzi technojnotzqui huan techilhui: </div>
<div class='p'>―Ximoyolchicahuaca. Na niJesús. Amo ximomajmatica. </div>
<div class='p'>
<span class="verse" id="MT14_28">28&#160;</span>Huan Pedro quiilhui Jesús: </div>
<div class='p'>―NoTeco, sinta nelía ta, huajca xijchihua ma ninejnemi aixco hasta campa tiitztoc. </div>
<div class='p'>
<span class="verse" id="MT14_29">29&#160;</span>Huan Jesús quiilhui: </div>
<div class='p'>―Xihuala. </div>
<div class='p'>Huan Pedro quisqui ipan cuaacali huan nejnenqui aixco para ajsis campa Jesús. 
<span class="verse" id="MT14_30">30&#160;</span>Pero quema quicajqui nopa ajacat cati hualayaya chicahuac, nelía momajmati huan pejqui atzonpolihui, huan tzajtzic: </div>
<div class='p'>―NoTeco techmanahui. </div>
<div class='p'>
<span class="verse" id="MT14_31">31&#160;</span>Huan nimantzi Jesús quimaitzqui huan quiilhui: </div>
<div class='p'>―¿Para ten timomajmati? ¿Para ten pilquentzi techneltoca? </div>
<div class='p'>
<span class="verse" id="MT14_32">32&#160;</span>Huan quema Jesús huan Pedro tejcoque ipan tocuaacal, nopa ajacat moquetzqui. 
<span class="verse" id="MT14_33">33&#160;</span>Huan tiimomachtijcahua tijhueyimatque huan tiquilhuijque: </div>
<div class='p'>―Nelía ta tiIcone Toteco. </div>
<div class='s'>Jesús quinchicajqui masehualme ipan tali Genesaret </div>
<div class='r'>(Mr. 6:53-56) </div>
<div class='p'>
<span class="verse" id="MT14_34">34&#160;</span>Huan teipa quema Jesús huan tiimomachtijcahua tiquixcotonque nopa hueyi at, tiajsitoj tali Genesaret. 
<span class="verse" id="MT14_35">35&#160;</span>Huan nopa masehualme nepa quiixmatque Jesús huan campa hueli tayolmelahuatoj ipan inintal para ya ajsito. Huajca masehualme quinhualicaque campa ya nochi cati mococohuaj para ma quinchicahua. 
<span class="verse" id="MT14_36">36&#160;</span>Huan nopa cocoyani quitajtaniyayaj Jesús ma quincahuili quiajsise iyoyo, huan nochi cati quiajsiyayaj iyoyo, mochicahuayayaj.  </div>
<div class='psalmlabel' id='MT15_0'> 15</div>
<div class='s'>Nopa cati quichihua se masehuali amo tapajpactic </div>
<div class='r'>(Mr. 7:1-23) </div>
<div class='p'>
<span class="verse" id="MT15_1">1&#160;</span>Huan teipa ajsicoj campa Jesús sequij fariseos huan tamachtiani ten itanahuatil Moisés cati hualajtoyaj Jerusalén. Inijuanti quiilhuijque: </div>
<div class='p'>
<span class="verse" id="MT15_2">2&#160;</span>―¿Para ten momomachtijcahua taixpanoj? Quicajtoque nopa tamachtili cati tohuejcapan tatahua techmacaque ten quenicatza monequi timomajtequise. Amo momajtequíaj miyac huelta quej monequi quema tacuaj. </div>
<div class='p'>
<span class="verse" id="MT15_3">3&#160;</span>Huajca Jesús nojquiya quintatzintoquili se tamanti: </div>
<div class='p'>―Huan amojuanti ¿para ten antaixpanoj huan anquicajtehuaj itanahuatil Toteco san para anquitoquilise inintalnamiquilis masehualme ten huejcajquiya? 
<span class="verse" id="MT15_4">4&#160;</span>Toteco quiijto: ‘Xiquintepanitaca amotatahua huan amonanahua.’ Huan nojquiya quiijto: ‘Ma miqui cati quitaijilhuía inana o itata.’ 
<span class="verse" id="MT15_5-6">5-6&#160;</span>Pero anquinmachtíaj masehualme ma amo quintepanitaca ininanahua huan inintatahua. Anquinmachtíaj ma quinilhuica para amo hueli quinpalehuise ica cati quinpolohua pampa ya quimacatoque Toteco nochi cati quipiyaj. Huajca anquicahuaj ni tanahuatili cati Toteco techmacac para anquitoquilise cati masehualme momajtoque quichihuase. 
<span class="verse" id="MT15_7">7&#160;</span>Anquipiyaj ome amoxayac. Nelía melahuac cati nopa tajtolpanextijquet Isaías quiijcuilo huejcajquiya cati Toteco quiijtojtoya ten amojuanti: </div>
<div class='q'>
<span class="verse" id="MT15_8">8&#160;</span>‘Ni masehualme quiijtohuaj nechtepanitaj, pero amo neli, </div>
<div class='q'>pampa ipan iniyolo amo nechelnamiquij. </div>
<div class='q'>
<span class="verse" id="MT15_9">9&#160;</span>Amo teno quichihuaj quema nechhueyimatij, </div>
<div class='q'>pampa tamachtíaj san inincamanal masehualme quej eltosquía nocamanal.’ </div>
<div class='p'>
<span class="verse" id="MT15_10">10&#160;</span>Huajca Jesús quinnotzqui nopa miyac masehualme ma monechcahuica huan quinilhui: </div>
<div class='p'>―Xijcaquica cuali cati nimechilhuía huan xijmachilica nocamanal. 
<span class="verse" id="MT15_11">11&#160;</span>Cati se masehuali quicua amo hueli quichihua amo tapajpacti iixpa Toteco, pero quema quiijtohua camanali cati amo cuali, quena, icamanal quichihua amo tapajpactic iyolo. </div>
<div class='p'>
<span class="verse" id="MT15_12">12&#160;</span>Huan tojuanti tiimomachtijcahua Jesús timonechcahuicoj huan tijtatzintoquilijque: </div>
<div class='p'>―¿Tijmati nopa fariseos cualanque ica cati tiquijto amantzi? </div>
<div class='p'>
<span class="verse" id="MT15_13">13&#160;</span>Huan Jesús technanquili huan techilhui: </div>
<div class='p'>―Nochi tzonti cati amo quitoctoc noTata cati itztoc ilhuicac, yaya quihuihuitas ica nochi inelhuayo, pampa amo iaxca. 
<span class="verse" id="MT15_14">14&#160;</span>Xiquincahuaca nopa fariseos. Itztoque quej popoyotzitzi. Huan masehualme cati quintoquilíaj nojquiya itztoque popoyotzitzi. Huan sinta se popoyotzi quiyacana seyoc popoyotzi, nochi ome huetzise osto ijtic. </div>
<div class='p'>
<span class="verse" id="MT15_15">15&#160;</span>Huan Pedro quiilhui Jesús: </div>
<div class='p'>―Techixtomili nopa tatenpohualisti. </div>
<div class='p'>
<span class="verse" id="MT15_16">16&#160;</span>Huan Jesús quiilhui: </div>
<div class='p'>―¿Yon amojuanti, amo anquimachilíaj? 
<span class="verse" id="MT15_17">17&#160;</span>Nochi cati quicua se masehuali san pano ipan iijti huan teipa quisa ipan itacayo. 
<span class="verse" id="MT15_18">18&#160;</span>Pero quema se quiijtohua camanali cati fiero, huajca quisa ipan iyolo huan ya nopa, quena, quichihua amo tapajpactic nopa masehuali. 
<span class="verse" id="MT15_19">19&#160;</span>Pampa nochi talnamiquilisti cati amo cuali quisa ipan iniyolo masehualme. Quema se masehuali temictía, o momecatía, o sihuanemi, o tachtequi, o istacati, o tetaijilhuía, huajca quisa ipan iyolo. 
<span class="verse" id="MT15_20">20&#160;</span>Huan ya nopa, quena, quichihua amo tapajpactic. Pero sinta se tacuas huan amo momajtequijtoc quej quiijto tanahuatili, amo. </div>
<div class='s'>Se sihuat quitajtani Jesús ma quipalehui </div>
<div class='r'>(Mr. 7:24-30) </div>
<div class='p'>
<span class="verse" id="MT15_21">21&#160;</span>Teipa Jesús quisqui nepa huan yajqui ipan nopa tali nechca altepeme Tiro huan Sidón. 
<span class="verse" id="MT15_22">22&#160;</span>Huan monechcahuico campa ya se sihuat cati amo israelita. Yaya ehuayaya tali Canaán, huan quiilhui: </div>
<div class='p'>―Toteco, ta tiiteipan ixhui David, techtasojta. Noichpoca quipiya se iajacayo Amocualtacat cati quitaijyohuiltía miyac. Se favor xijtasojta huan xijchicahuati. </div>
<div class='p'>
<span class="verse" id="MT15_23">23&#160;</span>Huan Jesús amo teno quiilhui nopa sihuat. Huan tiimomachtijcahua tiajsicoj campa ya huan tiquilhuijque: </div>
<div class='p'>―Xiquilhui ne sihuat para ma ya yahui huan ma ayecmo techtzajtzilijtihuala. </div>
<div class='p'>
<span class="verse" id="MT15_24">24&#160;</span>Huajca Jesús quiilhui nopa sihuat: </div>
<div class='p'>―Toteco nechtitantoc ma niquinpalehui israelitame, pampa itztoque quej borregojme cati mocuapolojtoque. </div>
<div class='p'>
<span class="verse" id="MT15_25">25&#160;</span>Huan nopa sihuat quinechcahuico huan motancuaquetzqui iixpa huan quiilhui: </div>
<div class='p'>―Toteco, techpalehui. </div>
<div class='p'>
<span class="verse" id="MT15_26">26&#160;</span>Huan Jesús quiilhui: </div>
<div class='p'>―Sinta nimitzpalehuis ta achtohui cati amo tiisraelita, elis quej se cati quinquixtilía inintacualis iconehua para quinmacas chichime. </div>
<div class='p'>
<span class="verse" id="MT15_27">27&#160;</span>Huan nopa sihuat quinanquili: </div>
<div class='p'>―Quena, Toteco, pero chichime quicuaj nopa pantatapatzti cati tepehui mesa tantita quema tacuaj inintecohua. </div>
<div class='p'>
<span class="verse" id="MT15_28">28&#160;</span>Huajca Jesús quiilhui: </div>
<div class='p'>―Nane, pampa miyac timotemachijtoc ipan na, ya mochicajtoc moichpoca quej tijnequiyaya. </div>
<div class='p'>Huan iichpoca nimantzi mochicajqui. </div>
<div class='s'>Jesús quinchicajqui miyac masehualme </div>
<div class='p'>
<span class="verse" id="MT15_29">29&#160;</span>Huan Jesús quisqui nepa, huan sempa yajqui campa se tepet nechca hueyi at Galilea huan tejcoc ipani huan mosehui. 
<span class="verse" id="MT15_30">30&#160;</span>Huan quinechcahuicoj nelmiyac masehualme cati quinhualicayayaj cati metzhuilpachtique, popoyotzitzi, metzcototique, nonotzitzi, huan cati quipixque sequinoc cocolisti. Huan nochi quintejque nopa cocoyani iicxita Jesús huan yaya nochi quinchicajqui. 
<span class="verse" id="MT15_31">31&#160;</span>Huajca nopa masehualme quitetzaitaque quema quinitaque cati nonotzitzi, camanaltiyayaj huan tacaquiyayaj; huan cati metzhuilpachtique, cuali nejnemiyayaj; huan cati metzcototique, yajmaxtic inimetz; huan cati popoyotzitzi, ya tachiyayayaj; huan yeca nochi quihueyimatque Toteco ten tiisraelitame. </div>
<div class='s'>Jesús quintamacac nahui mil tacame </div>
<div class='r'>(Mr. 8:1-10) </div>
<div class='p'>
<span class="verse" id="MT15_32">32&#160;</span>Huan Jesús technotzqui tiimomachtijcahua huan techilhui: </div>
<div class='p'>―Niquintasojta ni miyac masehualme pampa ya mocajtoque nohuaya eyi tonati huan amo teno quipiyaj para quicuase. Amo nijnequi niquintitanis ma yaca ininchajchaj, pampa tahuel mayanaj huan huelis yamaniyase ipan ojti. </div>
<div class='p'>
<span class="verse" id="MT15_33">33&#160;</span>Huan tiimomachtijcahua tiquilhuijque: </div>
<div class='p'>―¿Canque tijpantise miyac pantzi quej monequi para nochi ni masehualme nica ipan ni huactoc tali pampa inijuanti nelía miyaqui? </div>
<div class='p'>
<span class="verse" id="MT15_34">34&#160;</span>Huan Jesús techtatzintoquili: </div>
<div class='p'>―¿Quesqui pantzi anquipiyaj? </div>
<div class='p'>Huan tijnanquilijque: </div>
<div class='p'>―Chicome pantzi huan se quesqui pilmichtzitzi. </div>
<div class='p'>
<span class="verse" id="MT15_35">35&#160;</span>Huan Jesús quinilhui nopa masehualme ma mosehuica talchi. 
<span class="verse" id="MT15_36">36&#160;</span>Teipa quiitzqui nopa chicome pantzi huan nopa pilmichtzitzi huan quitascamatqui Itata huan quitajcotapanqui huan pejqui techmajmaca tiimomachtijcahua para ma tiquinmajmacaca nopa masehualme. 
<span class="verse" id="MT15_37">37&#160;</span>Huan nochi tacuajque huan cuali ixhuique. Huan tiimomachtijcahua tijsentilijque nopa pantatapatzti cati mocajqui huan tijtemitijque chicome chiquihuit. 
<span class="verse" id="MT15_38">38&#160;</span>Huan tacuajque nahui mil tacame, huan amo tiquinpojque nopa sihuame huan coneme. 
<span class="verse" id="MT15_39">39&#160;</span>Huajca Jesús quinnahuatijtejqui nopa miyac masehualme, huan tejcoc ipan nopa cuaacali ipan hueyi at huan yajqui tali Magdala.  </div>
<div class='psalmlabel' id='MT16_0'> 16</div>
<div class='s'>Fariseos quinejque quiitase se tanextili </div>
<div class='r'>(Mr. 8:11-13; Lc. 12:54-56) </div>
<div class='p'>
<span class="verse" id="MT16_1">1&#160;</span>Huan hualajque nopa fariseos huan nopa saduceos para quimasiltise Jesús ica inincamanal. Huan quitajtanijque Jesús ma quichihua se tanextili ten ilhuicac para quiitase sinta quipiya ichicahualis Toteco. 
<span class="verse" id="MT16_2">2&#160;</span>Huan Jesús quinilhui: “Quema temo tonati anquiijtohuaj para mosta cuali tonas pampa tachichilijtoc nepa ilhuicac. 
<span class="verse" id="MT16_3">3&#160;</span>Huan sinta ica ijnaloc nesi hasta yayahuic tamixtentoc, anquiijtohuaj para ama huetzis at chicahuac. ¡Anquipiyaj ome amoxayac! Anquimatij taya quiijtosnequi nopa mixti ten ilhuicac, pero amo anquimachilíaj taya quiijtosnequi nochi cati anquiitztoque pano ipan ni tonali. 
<span class="verse" id="MT16_4">4&#160;</span>Amojuanti cati ama anitztoque nelía anfiero masehualme cati anquicajtejtoque Toteco. San amojuanti antechtajtaníaj ma nijchihua se tanextili para antechneltocase. Amo nimechmacas seyoc tanextili. San nopa cati panoc ica Jonás eltoc quej se tanextili para amojuanti.” </div>
<div class='p'>Huan Jesús quincajtejqui huan yajqui. </div>
<div class='s'>Imomachtijcahua ma amo quitoquilica inintamachtil fariseos </div>
<div class='r'>(Mr. 8:14-21) </div>
<div class='p'>
<span class="verse" id="MT16_5">5&#160;</span>Huan teipa quema Jesús huan tiimomachtijcahua tiajsitoyaj ipan ne seyoc nali hueyi at, tiimomachtijcahua timomacaque cuenta para tiquelcajtoyaj tijhualicase pantzi para tijcuase. 
<span class="verse" id="MT16_6">6&#160;</span>Huan Jesús techilhui: </div>
<div class='p'>―Ximotachilica para amo anquiselise inintasonejcayo fariseos huan saduceos. </div>
<div class='p'>
<span class="verse" id="MT16_7">7&#160;</span>Huan tiimomachtijcahua timoilhuijque se ica seyoc: </div>
<div class='p'>―Techilhuía ya ni pampa tiquelcajque tijhualicase pantzi para tijcuase. </div>
<div class='p'>
<span class="verse" id="MT16_8">8&#160;</span>Huan Jesús quimatiyaya taya tiquijtohuayayaj, huan huajca techilhui: </div>
<div class='p'>―¿Para ten anmotequipachohuaj pampa amo anquihualicaque pantzi? Amojuanti san pilquentzi antechneltocaj. 
<span class="verse" id="MT16_9">9&#160;</span>¿Noja ayemo anquimachilíaj nochicahualis? ¿Amo anquielnamiquij ten panoc quema niquintamacac macuili mil tacame ica macuili pantzi? ¿Amo anquielnamiquij quesqui chiquihuit tacualisti mocajqui quema ya tacuajtoyaj? 
<span class="verse" id="MT16_10">10&#160;</span>¿Amo anquielnamiquij quesqui chiquihuit tacualisti mocajqui quema sempa niquintamacac nahui mil tacame ica chicome pantzi? 
<span class="verse" id="MT16_11">11&#160;</span>¿Quenicatza huelis anmoilhuíaj para nimotequipachohua pampa anquielcajque pantzi? Nimechilhuiyaya ximotachilica para amo xijselica inintasonejcayo fariseos huan saduceos. </div>
<div class='p'>
<span class="verse" id="MT16_12">12&#160;</span>Huajca tiimomachtijcahua tijmachilijque para Jesús amo techcamanalhuiyaya ten tasonejcayot para pantzi. Yaya techilhuiyaya ma timotachilica para amo tijselise inintamachtil nopa fariseos huan nopa saduceos. </div>
<div class='s'>Pedro quiijto para Jesús yaya nopa Cristo cati Toteco quititantoc </div>
<div class='r'>(Mr. 8:27-30; Lc. 9:18-21) </div>
<div class='p'>
<span class="verse" id="MT16_13">13&#160;</span>Teipa Jesús ajsito nechca altepet Cesarea de Filipo. Huan yaya techtatzintoquili tiimomachtijcahua: </div>
<div class='p'>―Quema masehualme camanaltij ten na cati niMocuetqui Masehuali, ¿ajquiya quiijtohuaj para na? </div>
<div class='p'>
<span class="verse" id="MT16_14">14&#160;</span>Huan tiquilhuijque: </div>
<div class='p'>―Sequij quiijtohuaj ta tiJuan cati tecuaaltiyaya. Sequij quiijtohuaj ta tiElías. Huan sequinoc quiijtohuaj ta tiJeremías o se nopa tajtolpanextiani. </div>
<div class='p'>
<span class="verse" id="MT16_15">15&#160;</span>Huan Jesús techtatzintoquili: </div>
<div class='p'>―¿Huan amojuanti? ¿Ajquiya anquiijtohuaj para na? </div>
<div class='p'>
<span class="verse" id="MT16_16">16&#160;</span>Huan Simón Pedro quinanquili: </div>
<div class='p'>―Ta tiCristo cati Toteco techilhui techtitanilisquía. Ta tiIcone Toteco Dios yaya cati nelía itztoc. </div>
<div class='p'>
<span class="verse" id="MT16_17">17&#160;</span>Huan Jesús quiilhui: </div>
<div class='p'>―Toteco mitztiochijtoc Pedro, tiicone Jonás, pampa amo elqui se masehuali cati mitznextili ajquiya na, elqui noTata cati itztoc ilhuicac. 
<span class="verse" id="MT16_18">18&#160;</span>Huan nojquiya nimitzilhuía ta tiPedro cati quiijtosnequi se tipiltetzi. Huan ipan ni hueyi tepatacti nijquetzas notiopa. Huan nochi chicahualisti ipan micta, amo quema huelis quitanis. 
<span class="verse" id="MT16_19">19&#160;</span>Nimitzmacas tequiticayot para tijtapos campa tanahuatía Toteco cati itztoc ilhuicac, pampa tiquinpohuilis masehualme quenicatza huelis calaquise nepa. Huan nochi cati tiquilpis nica ipan taltipacti, moilpis nepa ilhuicac. Huan cati tijtojtomas ipan taltipacti, nojquiya motojtomas nepa ilhuicac. </div>
<div class='p'>
<span class="verse" id="MT16_20">20&#160;</span>Huan Jesús chicahuac techilhui tiimomachtijcahua ma amo aqui tiquilhuica para yaya elqui nopa Cristo cati Toteco techtitanilijtoya. </div>
<div class='s'>Jesús techilhui miquis huan moyolcuis </div>
<div class='r'>(Mr. 8:31–9:1; Lc. 9:22-27) </div>
<div class='p'>
<span class="verse" id="MT16_21">21&#160;</span>Huan elqui ipan nopa talojtzi quema Jesús pejqui techilhuía tiimomachtijcahua para monequi yas Jerusalén, huan nepa quitaijyohuiltisquíaj miyac nopa huehue tacame ten israelitame, huan nopa tayacanca totajtzitzi, huan tamachtiani ten itanahuatil Moisés. Quiijto para quimictise huan teipa ica eyi tonati, moyolcuis. 
<span class="verse" id="MT16_22">22&#160;</span>Huan Pedro quihuicac iyoca huan quitacahualti, quiilhui: </div>
<div class='p'>―Ma Toteco Dios mitzpalehui, noTeco, para ni taijyohuilisti ma amo mitzajsi. </div>
<div class='p'>
<span class="verse" id="MT16_23">23&#160;</span>Pero Jesús mocuectiquisqui huan quiilhui Pedro: </div>
<div class='p'>―Techtalcahui, Amocualtacat. Tijnequi techtahuisos para ma amo nijchihua ipaquilis Toteco. Amo timoilhuía quej Toteco Dios moilhuía, san timoilhuía quej masehualme. </div>
<div class='p'>
<span class="verse" id="MT16_24">24&#160;</span>Huajca Jesús techilhui tiimomachtijcahua: </div>
<div class='p'>―Sinta se masehuali quinequi nechtoquilis, ma quitahuelcahua cati yaya quinequi. Huan ma quitanana icuamapel huan ma nechtoquili mocualtalijtoc para miquis por na. 
<span class="verse" id="MT16_25">25&#160;</span>Pampa cati quinequi momanahuis para amo miquis por na, quipolos ialma. Pero cati nechtoquilis masque monequi miquis por na, quipantis nemilisti yancuic para nochipa. 
<span class="verse" id="MT16_26">26&#160;</span>Amo quipalehuis se masehuali masque moaxcatisquía nochi ni taltipacti, sinta quipolos ialma. Pampa amo onca teno cati se huelis taxtahuas para quimanahuis ialma quema ya quipolojtos nepa micta. 
<span class="verse" id="MT16_27">27&#160;</span>Pampa na cati niMocuetqui Masehuali nitacuepilis ica itatanex noTata Dios, huan hualase nohuaya iilhuicac ehuani huan niquintaxtahuis nochi masehualme quej quinamiqui ica cati quichijtoque. 
<span class="verse" id="MT16_28">28&#160;</span>Nelía nimechilhuía, sequij ten amojuanti cati anmoquetztoque nica, amo anmiquise hasta anquiitase quenicatza na cati niMocuetqui Masehuali nimonextis quema nihualas para nitanahuatis.  </div>
<div class='psalmlabel' id='MT17_0'> 17</div>
<div class='s'>Jesús quipatac itachiyalis huan quinnextili itatanex </div>
<div class='r'>(Mr. 9:2-13; Lc. 9:28-36) </div>
<div class='p'>
<span class="verse" id="MT17_1">1&#160;</span>Huan quema panotoya chicuase tonati, Jesús quihuicac Pedro huan Jacobo ihuaya iicni Juan, huan tejcoque iniselti ipan se huejcapantic tepet. 
<span class="verse" id="MT17_2">2&#160;</span>Huan nepa Jesús quipatac itachiyalis iniixpa huan ixayac cahuanqui quej tonati huan iyoyo mocuetqui chipahuac quej taahuili. 
<span class="verse" id="MT17_3">3&#160;</span>Huan nimantzi monextijque Moisés huan Elías huan pejque quicamanalhuíaj Jesús. 
<span class="verse" id="MT17_4">4&#160;</span>Huajca Pedro quiilhui Jesús: </div>
<div class='p'>―NoTeco, nelía cuali para tiitztoque nica. Sinta tijnequi, tijchihuase eyi pilxajcaltzitzi. Se para ta, seyoc para Moisés, huan seyoc para Elías. </div>
<div class='p'>
<span class="verse" id="MT17_5">5&#160;</span>Huan quema Pedro noja quicamanalhuiyaya Jesús, temoc se mixti cati cahuaniyaya huan quintzajqui. Huan camanaltic Toteco Dios ipan nopa mixti huan quiijto: “Ya ni Nocone cati niquicnelía. Nijpiya miyac paquilisti ica cati quichihua. Xijtacaquilica cati yaya quiijtohua.” </div>
<div class='p'>
<span class="verse" id="MT17_6">6&#160;</span>Huan quema imomachtijcahua quicajque ni camanali, moixtapachojque huan nelía momajmatijque. 
<span class="verse" id="MT17_7">7&#160;</span>Huan Jesús quinnechcahuico huan quinitzqui sese inijuanti huan quinilhui: </div>
<div class='p'>―Ximoquetzaca huan amo ximajmahuica. </div>
<div class='p'>
<span class="verse" id="MT17_8">8&#160;</span>Huan quema inijuanti ajcotachixque, amo aqui más quiitaque, san Jesús iselti. </div>
<div class='p'>
<span class="verse" id="MT17_9">9&#160;</span>Huan quema temoyayaj ten tepet, Jesús quinnahuati: </div>
<div class='p'>―Amo aqui xiquilhuica cati anquiitztoque hasta na cati niMocuetqui Masehuali niquincajtehuas cati mictoque huan nimoyolcuis sempa. </div>
<div class='s'>Jesús quiijto para ya hualajtoc Elías </div>
<div class='p'>
<span class="verse" id="MT17_10">10&#160;</span>Huan imomachtijcahua Jesús quitatzintoquilijque: </div>
<div class='p'>―¿Para ten nopa tamachtiani ten itanahuatil Moisés quiijtohuaj para achtohui monequi hualas Elías huan teipa hualas nopa Cristo? </div>
<div class='p'>
<span class="verse" id="MT17_11">11&#160;</span>Huan Jesús quinilhui: </div>
<div class='p'>―Nelía Elías huala achtohui para quicualtalis nochi tamanti. 
<span class="verse" id="MT17_12">12&#160;</span>Pero nimechilhuía, Elías ya hualajqui huan masehualme amo quiixmatque huan san ten hueli quichihuilijque. Huan na cati niMocuetqui Masehuali nojquiya san se nitaijyohuis inimaco. </div>
<div class='p'>
<span class="verse" id="MT17_13">13&#160;</span>Huajca imomachtijcahua quimachilijque para Jesús quincamanalhuiyaya ten Juan cati tecuaaltiyaya para yaya eltoya Elías. </div>
<div class='s'>Jesús quichicajqui se oquichpil cati quipiyayaya se iajacayo Amocualtacat </div>
<div class='r'>(Mr. 9:14-29; Lc. 9:37-43) </div>
<div class='p'>
<span class="verse" id="MT17_14">14&#160;</span>Huan inijuanti sempa ajsicoj campa itztoyaj nopa miyac masehualme, huan hualajqui se tacat huan motancuaquetzqui iixpa Jesús huan quiilhui: </div>
<div class='p'>
<span class="verse" id="MT17_15">15&#160;</span>―Tío, xijtasojta nocone huan xijchicahua pampa tapolohua huan taijyohuía miyac. Quemantica huetzi tixijco huan quemantica huetzi atita. 
<span class="verse" id="MT17_16">16&#160;</span>Niquinhualiquili momomachtijcahua pero amo huelque quichicajque. </div>
<div class='p'>
<span class="verse" id="MT17_17">17&#160;</span>Huan Jesús quinilhui nopa tacame cati moquetztoyaj nopona: </div>
<div class='p'>―¡Ay anmasehualme cati ama anitztoque, amo antechneltoca! ¿Taya nijchihuas ica amojuanti? Amo xitahuac amotalnamiquilis. ¿Quesqui tonali monequi nimocahuas amohuaya? ¿Quesqui tonali monequi nimechijyohuis? </div>
<div class='p'>Huan Jesús quiilhui nopa tacat: </div>
<div class='p'>―Techhualiquili mocone. </div>
<div class='p'>
<span class="verse" id="MT17_18">18&#160;</span>Huan Jesús quinahuati ma quisa iajacayo Amocualtacat cati calactoya ipan itacayo, huan yaya quisqui. Huan nopa oquichpil nimantzi mochicajqui. </div>
<div class='p'>
<span class="verse" id="MT17_19">19&#160;</span>Huajca tiimomachtijcahua iyoca tijcamanalhuitoj Jesús huan tijtatzintoquilijque: </div>
<div class='p'>―¿Para ten amo tihuelque tijchihuaj ma quisa nopa ajacat? </div>
<div class='p'>
<span class="verse" id="MT17_20">20&#160;</span>Huan Jesús techilhui: </div>
<div class='p'>―Amo anhuelque pampa noja pilquentzi antechneltocaj. Nelía nimechilhuía, sinta amotaneltoquilis moscaltisquía quej quichihua se ipilxinacho mostaza, huelis anquinahuatise ni tepet: ‘Ximijcueni huan xiya nepa’, huan nopa tepet mijcuenis huan mochihuas amocamanal. Sinta cuali antaneltocase, nochi anhuelise anquichihuase. 
<span class="verse" id="MT17_21">21&#160;</span>Pero ni tamanti ajacame amo quisase sinta amo timosahuase huan timotatajtise ipan Toteco para ma quisaca. </div>
<div class='s'>Jesús sempa quiijto miquis huan moyolcuis </div>
<div class='r'>(Mr. 9:30-32; Lc. 9:43-45) </div>
<div class='p'>
<span class="verse" id="MT17_22">22&#160;</span>Huan quema ya tiajsitoyaj ipan tali Galilea, Jesús techilhui tiimomachtijcahua: </div>
<div class='p'>―Nechtemactilise na cati niMocuetqui Masehuali inimaco tacame, 
<span class="verse" id="MT17_23">23&#160;</span>huan nechmictise, pero ica eyi tonati nimoyolcuis. </div>
<div class='p'>Huan tiimomachtijcahua nelía timotequipachojque. </div>
<div class='s'>Jesús taxtajqui nopa tomi para tiopamit </div>
<div class='p'>
<span class="verse" id="MT17_24">24&#160;</span>Teipa Jesús huan tiimomachtijcahua tiajsicoj altepet Capernaum, huan hualajque campa Pedro itztoya nopa tacame cati quisentiliyayaj nopa tomi cati tainamaj para tiopamit huan quitatzintoquilijque: </div>
<div class='p'>―¿Amotamachtijca taxtahua nopa tomi cati tainamaj para tiopamit o amo? </div>
<div class='p'>
<span class="verse" id="MT17_25">25&#160;</span>Huan Pedro quinanquili: </div>
<div class='p'>―Quena, taxtahua. </div>
<div class='p'>Teipa Pedro yajqui quiitato Jesús campa itztoya ipan se cali. Huan quema Pedro noja ayemo teno quiilhuiyaya, Jesús quitatzintoquili: </div>
<div class='p'>―¿Quenicatza tiquita, Pedro? Quema tanahuatiani ipan ni taltipacti tainamaj impuesto, ¿ajquiya quininamaj? ¿Quininamaj ininconehua o seyoc tali ehuani? </div>
<div class='p'>
<span class="verse" id="MT17_26">26&#160;</span>Huan Pedro quinanquili: </div>
<div class='p'>―Quininamaj seyoc tali ehuani. </div>
<div class='p'>Huan Jesús quiilhui: </div>
<div class='p'>―Huajca amo monequi para tojuanti cati tiiconehua nopa tanahuatijquet ma titaxtahuaca. 
<span class="verse" id="MT17_27">27&#160;</span>Pero para amo titecualancamacase, nojquiya titaxtahuase. Xiya nepa campa hueyi at huan xijmajcahua se tepos cuachijcoli para michime. Xijtanana nopa michi cati achtohui tijmasiltis, huan ipan icamac tijpantis se tomi cati quiaxilis para titaxtahuase cati tainamaj para tiopamit. Huajca xijhuicas huan xitaxtahuati para na huan para ta.  </div>
<div class='psalmlabel' id='MT18_0'> 18</div>
<div class='s'>Ajquiya más hueyi iixpa Toteco </div>
<div class='r'>(Mr. 9:33-37; Lc. 9:46-48) </div>
<div class='p'>
<span class="verse" id="MT18_1">1&#160;</span>Ipan nopa tonali tiimomachtijcahua tijtatzintoquilijque Jesús: </div>
<div class='p'>―¿Ajquiya elis más hueyi campa tanahuatis Toteco cati itztoc ilhuicac? </div>
<div class='p'>
<span class="verse" id="MT18_2">2&#160;</span>Huajca Jesús quinotzqui se conet huan quiquetzqui tatajco tojuanti, 
<span class="verse" id="MT18_3">3&#160;</span>huan techilhui: </div>
<div class='p'>―Nelía nimechilhuía sinta amo anmoyolpatase huan anmochihuase quej coneme, amo huelis ancalaquise campa tanahuatía Toteco cati itztoc ilhuicac. 
<span class="verse" id="MT18_4">4&#160;</span>Pampa nepa campa tanahuatía Toteco cati itztoc ilhuicac elis más hueyi cati moechcapanos quej se conet. 
<span class="verse" id="MT18_5">5&#160;</span>Huan cati quiselía se conet ipan notoca <a href='#FN8' epub:type='noteref' class='noteref'>*</a> nechselía nojquiya. </div>
<div class='s'>Ma tiquimacasica titajtacolchihuase </div>
<div class='r'>(Mr. 9:42-48; Lc. 17:1-2) </div>
<div class='p'>
<span class="verse" id="MT18_6">6&#160;</span>“Huan Toteco tahuel quitatzacuiltis cati quichihuas se conet ma ayecmo nechneltoca. Más cuali elisquía sinta quema ayemo quichihua nopa hueyi tajtacoli, moilpilisquía se metat ipan iquechcuayo huan moisahuiltiti ipan hueyi at. 
<span class="verse" id="MT18_7">7&#160;</span>Nelía teicneltique masehualme pampa onca miyac tamanti cati quinyoltilana ma tajtacolchihuaca huan masehualme tajtacolchihuaj mojmosta. Pero teicnelti se masehuali cati quichihualtía seyoc ma tajtacolchihua, pampa Toteco quitatzacuiltis. </div>
<div class='p'>
<span class="verse" id="MT18_8">8&#160;</span>“Sinta momax o moicxi mitzchihualtía xitajtacolchihua, huajca xijtzontequi huan xijtahuiso. Pampa más cuali para ticalaquis nepa campa onca nemilisti ica setzi momax o setzi moicxi, huan amo mitzmajcahuase nepa micta ica motacayo yajmaxtic. Pampa nepa micta amo quema sehuis nopa tit. 
<span class="verse" id="MT18_9">9&#160;</span>Huan sinta moixteyol quinequi quitachilis tajtacoli, más cuali xijquixti huan xijtahuiso. Pampa achi más cuali ticalaquis nepa campa onca nemilisti ica setzi moixteyol huan amo mitzmajcahuase ica nochi ome moixteyol ipan tit nepa micta. </div>
<div class='s'>Nopa borrego cati mocuapolojtoc </div>
<div class='r'>(Lc. 15:3-7) </div>
<div class='p'>
<span class="verse" id="MT18_10">10&#160;</span>“Ximomocuitahuica para amo xiquiniyocacahuaca ni coneme pampa nopa ilhuicac ehuani cati quinmocuitahuíaj, mojmosta quiixtachilíaj noTata nepa ilhuicac. 
<span class="verse" id="MT18_11">11&#160;</span>Pampa na cati niMocuetqui Masehuali nihualajtoc para niquinmaquixtis cati mocuapolojtoque. </div>
<div class='p'>
<span class="verse" id="MT18_12">12&#160;</span>“¿Quenicatza anquiitaj? ¿Taya quichihuasquía se masehuali sinta quinpixtoc cien borregojme huan se mocuapolosquía? ¿Amo anmoilhuíaj para quincahuasquía nopa noventa y nueve cuali tzactoque huan yas ipan tepet quitemoti nopa cati mocuapolojtoc? 
<span class="verse" id="MT18_13">13&#160;</span>Huan sinta quipantis, paquis más ica nopa borrego cati mocuapolojtoya huan amo quej ica nopa noventa y nueve cati amo mocuapolojtoque. 
<span class="verse" id="MT18_14">14&#160;</span>Nojquiya san se ica amoTata cati itztoc nepa ilhuicac. Yaya amo quinequi ma mocuapolo yon se ni coneme. </div>
<div class='s'>Quema moicni mitzixpano, xijtapojpolhui </div>
<div class='r'>(Lc. 17:3) </div>
<div class='p'>
<span class="verse" id="MT18_15">15&#160;</span>“Sinta se moicni ipan Toteco mitzixpano, xiya xijcamanalhuiti iselti huan xiquilhui ten mitzchihuilijtoc para san ta huan ya anquimatise. Sinta mitzcaquis huajca sempa elis quej moicni. 
<span class="verse" id="MT18_16">16&#160;</span>Huan sinta amo mitzcaquis, xijhuica se o ome mohuaya quej testigos para tijcamanalhuis para ma quimachili cati mitzchihuilijtoc, pampa ijcuilijtoc para nelía temachti sinta ome o eyi testigos tayolmelahuaj san se tamanti ica cati panoc. 
<span class="verse" id="MT18_17">17&#160;</span>Huan sinta moicni amo quintacaquilía nopa masehualme cati tiquinhuicac mohuaya, huajca xiquinpohuili nochi nopa tiopamit ten taneltocani cati moicni mitzchihuilijtoc. Huan sinta nopa taneltocani quiitaj para xitahuac cati tiquijtohua, pero nopa moicni amo quintacaquilis, huajca xiquitaca quej se masehuali cati amo quiixmati Toteco huan fiero inemilis quej se cati tainama impuesto. </div>
<div class='p'>
<span class="verse" id="MT18_18">18&#160;</span>“Pampa nelía nimechilhuía, nochi cati anquiilpise nica ipan taltipacti, moilpis nepa ipan ilhuicac. Huan cati anquitojtomase ipan taltipacti nojquiya motojtomas nepa ilhuicac. </div>
<div class='p'>
<span class="verse" id="MT18_19">19&#160;</span>“Huan nojquiya nimechilhuía ya ni, sinta ome amojuanti ipan taltipacti anmocahuaj ica san se camanali para anquitajtanise Toteco se tamanti, huajca yaya noTata cati itztoc nepa ilhuicac amechmacas. 
<span class="verse" id="MT18_20">20&#160;</span>Pampa campa mosentilíaj masehualme ipan notoca<a href='#FN9' epub:type='noteref' class='noteref'>†</a>, masque san mosentilíaj ome o eyi, na niitztoc inihuaya.” </div>
<div class='s'>Nopa tetequipanojquet cati amo quitapojpolhui ihuampo </div>
<div class='p'>
<span class="verse" id="MT18_21">21&#160;</span>Huajca Pedro monechcahuico campa Jesús huan quitatzintoquili: </div>
<div class='p'>―NoTeco, ¿hasta quesqui huelta monequi nijtapojpolhuis se noicni cati talojtzitzi nechchihuilía cati amo cuali? ¿Monequi nijtapojpolhuis hasta chicompa? </div>
<div class='p'>
<span class="verse" id="MT18_22">22&#160;</span>Huan Jesús quiilhui: </div>
<div class='p'>―Amo san xijtapojpolhui chicompa. Monequi tijtapojpolhuijtinemis hasta chicompa setenta huelta. </div>
<div class='p'>
<span class="verse" id="MT18_23">23&#160;</span>“Quena, monequi tijtapojpolhuijtinemis pampa Toteco cati itztoc ilhuicac huan cati tanahuatis eltoc quej ni tanahuatijquet ipan ni tatenpohualisti. Se tonali se tanahuatijquet quinequiyaya quichihuas cuentas ica itequipanojcahua cati quitahuiquiliyayaj. 
<span class="verse" id="MT18_24">24&#160;</span>Huan quema pejqui, quihualicaque campa ya se itequipanojca cati quitahuiquiliyaya majtacti mil bolsas ten tomi. 
<span class="verse" id="MT18_25">25&#160;</span>Huan nopa tacat amo teno quipiyayaya para quicuepilis. Huajca nopa tanahuatijquet tanahuati ma quinamacaca nopa tacat ihuaya isihua huan iconehua huan nochi cati iaxca, huan ica nopa tomi taxtahuasquía se quentzi ten cati quitahuiquiliyaya. </div>
<div class='p'>
<span class="verse" id="MT18_26">26&#160;</span>“Huan quema itequipanojca quicajqui, moixtapacho iixpa nopa tanahuatijquet huan ica nochi iyolo quiilhui: ‘Techchiya huan nimitztaxtahuis nochi cati nimitztahuiquilía.’ 
<span class="verse" id="MT18_27">27&#160;</span>Huan nopa tanahuatijquet quitasojtac huan quiixpolo nochi itahuiquilis para amo teno monequi taxtahuas. </div>
<div class='p'>
<span class="verse" id="MT18_28">28&#160;</span>“Teipa nopa tetequipanojquet yajqui huan quipantito se cati tequipanohuayaya ihuaya huan quitahuiquiliyaya pilquentzi tomi, huan quiquechpatzcato hasta ayecmo hueliyaya taijyotilana huan quiilhui: ‘Techtaxtahui amantzi.’ </div>
<div class='p'>
<span class="verse" id="MT18_29">29&#160;</span>“Huan ihuampo motancuaquetzqui iixpa huan ica nochi iyolo quiilhui: ‘Techchiya huan nimitztaxtahuis nochi.’ </div>
<div class='p'>
<span class="verse" id="MT18_30">30&#160;</span>“Pero nopa tetequipanojquet amo quinejqui quichiyas. Huajca quihuicac ihuampo ipan tatzacti huan quitzajqui hasta nochi quitamitaxtahuisquía. 
<span class="verse" id="MT18_31">31&#160;</span>Huan sequinoc itequipanojcahua nopa tanahuatijquet quiitaque nopa tacat cati ininteco quiixpolo itahuiquilis huan quiitaque ten quichihuilijtoya ihuampo cati pilquentzi quitahuiquiliyaya. Huajca tahuel motequipachojque huan yajque quiilhuitoj nopa tanahuatijquet. </div>
<div class='p'>
<span class="verse" id="MT18_32">32&#160;</span>“Huajca nopa tanahuatijquet quinotzqui nopa itequipanojca huan quiilhui: ‘Ta tifiero tacat. Na niquixpolo motahuiquilis huan nochi cati techtahuiquiliyaya pampa ica nochi moyolo techtajtani. 
<span class="verse" id="MT18_33">33&#160;</span>Huajca ¿para ten amo tijtasojtac mohuampo cati nechtequipanohua mohuaya quej na nimitztasojtac?’ 
<span class="verse" id="MT18_34">34&#160;</span>Huajca iteco cualanqui huan quitemactili inimaco tacame cati quitaijyohuiltisquíaj hasta taxtahuasquía nochi cati tahuicayaya achtohuiya. 
<span class="verse" id="MT18_35">35&#160;</span>Huan nojquiya quej nopa quichihuas noTata cati itztoc nepa ilhuicac sinta amojuanti amo anquintapojpolhuise ica nochi amoyolo se amoicni cati amechchihuilía cati amo cuali.”  </div>
<div class='psalmlabel' id='MT19_0'> 19</div>
<div class='s'>Se tacat ma amo quicahua isihua </div>
<div class='r'>(Mr. 10:1-12; Lc. 16:18) </div>
<div class='p'>
<span class="verse" id="MT19_1">1&#160;</span>Huan quema Jesús tanqui quinilhuía nopa masehualme ni camanali, quisqui estado Galilea huan yajqui estado Judea nechca nopa seyoc nali hueyat Jordán campa calaqui tonati. 
<span class="verse" id="MT19_2">2&#160;</span>Huan quitoquilijque miyac masehualme, huan quinchicajqui nochi cati mococohuayayaj nopona. </div>
<div class='p'>
<span class="verse" id="MT19_3">3&#160;</span>Huan hualajque sequij fariseos campa ya para quicajcayahuase Jesús para ma quiijtos cati amo cuali. Huan inijuanti quitatzintoquilijque: </div>
<div class='p'>―¿Nopa tanahuatili quicahuilía se tacat ma quicahuas isihua ica ten hueli tamanti? </div>
<div class='p'>
<span class="verse" id="MT19_4">4&#160;</span>Huan Jesús quinnanquili: </div>
<div class='p'>―¿Amo anquipojtoque cati ijcuilijtoc ipan Icamanal Toteco campa technextilía quenicatza Toteco quinchijchijqui ipan ipejya? Quiijtohua: ‘Yaya quichijchijqui tacat huan sihuat’. 
<span class="verse" id="MT19_5">5&#160;</span>Huan nojquiya quiijtohua: ‘Yeca se tacat quicahuas itata huan inana huan mosejcotilis ihuaya isihua huan nopa ome itztose quej san se inintacayo.’ 
<span class="verse" id="MT19_6">6&#160;</span>Huajca ayecmo itztose quej ome. ¡Amo! Nopa ome mochihuase quej san setzi inintacayo. Toteco yaya quisejcotilía se tacat ihuaya isihua; huajca amo aqui ma quintajcoxelo. </div>
<div class='p'>
<span class="verse" id="MT19_7">7&#160;</span>Huan nopa fariseos quitatzintoquilijque: </div>
<div class='p'>―Huajca ¿para ten Moisés huejcajquiya quiijto se tacat ma quimaca isihua se amatajcuiloli campa quiijtos para nopa sihuat ayecmo iaxca huan quej nopa quicahuas? </div>
<div class='p'>
<span class="verse" id="MT19_8">8&#160;</span>Huan Jesús quinnanquili: </div>
<div class='p'>―Pampa anyoltetique, Moisés amechcahuili antacame para anquicahuase amosihua ica se amat, pero Toteco amo quej nopa quisencajqui ma eli ipan ipejya. 
<span class="verse" id="MT19_9">9&#160;</span>Huan nimechyolmelahua, sinta se tacat quipiya isihua cati amo quiixpanotoc ica seyoc tacat huan nopa tacat quicahuas huan mosejcotilis ica seyoc, huajca nopa tacat momecatía. Huan sinta se tacat mosejcotilis ica nopa sihuat cati ihuehue quicajtejtoc, huajca nopa tacat nojquiya momecatía. </div>
<div class='p'>
<span class="verse" id="MT19_10">10&#160;</span>Huan tojuanti tiimomachtijcahua tiquilhuijque: </div>
<div class='p'>―Sinta quej nopa monequi para se tacat itztos ihuaya isihua, huajca más cuali ma amo mosihuajti se tacat. </div>
<div class='p'>
<span class="verse" id="MT19_11">11&#160;</span>Huan Jesús quinilhui: </div>
<div class='p'>―Amo nochi quipiyaj nopa yajatili para itztose iniselti. San hueli itztoque iniselti cati Toteco quinmacatoc nopa chicahualisti. 
<span class="verse" id="MT19_12">12&#160;</span>Sequij tacame ten quema tacatque quimatque para amo quema huelis quipiyase inisihua. Sequinoc amo huelis quipiyase inisihua pampa quincaparojtoque. Huan itztoque sequinoc tacame cati amo quipiyaj inisihua pampa ipan iniyolo quimatij quej nopa achi más huelis tequitise ipan itanahuatilis Toteco cati itztoc ilhuicac. Huajca cati hueli cati quimachilía para huelis itztos iselti, ma itzto iselti. </div>
<div class='s'>Jesús quintiochijqui coneme </div>
<div class='r'>(Mr. 10:13-16; Lc. 18:15-17) </div>
<div class='p'>
<span class="verse" id="MT19_13">13&#160;</span>Teipa masehualme quinhualicaque ininconehua campa Jesús para ma quitali imax ipan inijuanti huan ma motatajti. Huan tiimomachtijcahua tiquinajhuaque. </div>
<div class='p'>
<span class="verse" id="MT19_14">14&#160;</span>Pero Jesús techilhui: </div>
<div class='p'>―Xiquincahuaca coneme ma hualaca campa na huan amo xiquintzacuilica, pampa Toteco cati itztoc nepa ilhuicac quinnahuatis masehualme cati nechselíaj quej ni coneme. </div>
<div class='p'>
<span class="verse" id="MT19_15">15&#160;</span>Huajca Jesús quitali imax ipan nopa coneme huan quintiochijqui, teipa quisqui huan yajqui. </div>
<div class='s'>Nopa telpoca tacat cati tominpixquet </div>
<div class='r'>(Mr. 10:17-31; Lc. 18:18-30) </div>
<div class='p'>
<span class="verse" id="MT19_16">16&#160;</span>Huan hualajqui se telpoca tacat campa Jesús huan quitatzintoquili: </div>
<div class='p'>―Ticuali tamachtijquet, ¿taya cati cuali monequi nijchihuas para Toteco nechmacas nemilisti yancuic para nochipa? </div>
<div class='p'>
<span class="verse" id="MT19_17">17&#160;</span>Huan Jesús quiilhui: </div>
<div class='p'>―¿Para ten techtocaxtía nicuali? ¿Ta tijmachilía para amo aqui nelía cuali, san Dios? Sinta tijnequi Toteco ma mitzmaca nemilisti yancuic para nochipa, huajca xijneltoca itanahuatil. </div>
<div class='p'>
<span class="verse" id="MT19_18">18&#160;</span>Huan nopa tacat quitatzintoquili: </div>
<div class='p'>―¿Catijqui itanahuatilhua Toteco monequi niquinchihuas? </div>
<div class='p'>Huan Jesús quiilhui: </div>
<div class='p'>―Amo xitemicti, amo ximomecati, amo xitachtequi, amo aqui xiquistacahui. 
<span class="verse" id="MT19_19">19&#160;</span>Xiquintepanita motata huan monana, huan xiquinicneli sequinoc quej timoicnelía. </div>
<div class='p'>
<span class="verse" id="MT19_20">20&#160;</span>Huan nopa telpoca tacat quiilhui: </div>
<div class='p'>―Nochi ya ni nijtoquilijtihualajtoc hasta quema niconetzi nieltoya. ¿Taya polihui para nijchihuas? </div>
<div class='p'>
<span class="verse" id="MT19_21">21&#160;</span>Huan Jesús quiilhui: </div>
<div class='p'>―Sinta tijnequi tijchihuas senquisa cati Toteco quinequi, xiya huan xijnamacati nochi cati tijpiya huan xiquinmaca nopa tomi cati teicneltzitzi huan tijpiyas cati ipati para moaxca nepa ilhuicac. Teipa xihuala huan techtoquili. </div>
<div class='p'>
<span class="verse" id="MT19_22">22&#160;</span>Huan quema nopa telpoca tacat quicajqui cati Jesús quiilhui, motequipacho huan quistejqui pampa nelía tapijpixtoya. </div>
<div class='s'>Toteco nochi hueli quichihua </div>
<div class='p'>
<span class="verse" id="MT19_23">23&#160;</span>Huan Jesús techilhui tiimomachtijcahua: </div>
<div class='p'>―Nelía nimechilhuía, nelía ohui para tominpiyani calaquise campa tanahuatía Toteco cati itztoc ilhuicac. 
<span class="verse" id="MT19_24">24&#160;</span>Sempa nimechilhuía, más ohui para se tominpixquet calaquis ipan ilhuicac campa Toteco tanahuatía huan amo que para se hueyi tapiyali quej se camello ma pano ipan iixteyol se huitzmalot. </div>
<div class='p'>
<span class="verse" id="MT19_25">25&#160;</span>Quema tiimomachtijcahua tijcajque ni camanali, nelía tijtetzaitaque huan tiquilhuijque: </div>
<div class='p'>―Huajca ¿ajquiya huelis momaquixtis ten itajtacolhua? </div>
<div class='p'>
<span class="verse" id="MT19_26">26&#160;</span>Huan Jesús techtachili huan techilhui: </div>
<div class='p'>―Masehualme amo huelis momaquixtise iniselti, pero Toteco, quena, hueli. Pampa yaya nochi hueli quichihua. </div>
<div class='p'>
<span class="verse" id="MT19_27">27&#160;</span>Huajca Pedro quiilhui Jesús: </div>
<div class='p'>―Xiquita, tojuanti tijcajtejtoque nochi cati tijpixtoyaj para timitztoquilise. Huajca ¿taya tijpiyase? </div>
<div class='p'>
<span class="verse" id="MT19_28">28&#160;</span>Huan Jesús techilhui: </div>
<div class='p'>―Nelía nimechilhuía quema ajsis nopa tonali quema Toteco yancuic quichihuas nochi taltipacti huan quema na cati niMocuetqui Masehuali nimosehuis ipan nosiya cati yejyectzi para nitanahuatis ica nochi nohueyitilis, amojuanti cati antechtoquilijtoque anmosehuise ipan majtacti huan ome siyas cati yejyectzitzi. Huan anquintajtolsencahuase nopa majtacti huan ome huejhueyi familias ten masehualme cati hualajque ten itelpocahua Israel. 
<span class="verse" id="MT19_29">29&#160;</span>Huan nochi cati quicajtejtoc ichaj, o itaca icnihua, o isihua icnihua, o inana, o itata, o iconehua, o imil, o isihua por notoca<a href='#FN10' epub:type='noteref' class='noteref'>*</a>, quiselis cien huelta imiyaca cati quicajtoc huan nojquiya Toteco quimacas nemilisti cati yancuic para nochipa. 
<span class="verse" id="MT19_30">30&#160;</span>Pero miyac masehualme cati nochi quintepanitaj ama, ayecmo aqui quintepanitas ipan nopa tonali. Huan miyac cati amo aqui quintepanita ama, nochi quitepanitase ipan nopa tonali.  </div>
<div class='psalmlabel' id='MT20_0'> 20</div>
<div class='s'>Nopa tequipanohuani ipan mili </div>
<div class='p'>
<span class="verse" id="MT20_1">1&#160;</span>“Quema tanahuatis Toteco cati itztoc ilhuicac, yaya tetaxtahuis. Yaya itztoc quej ni tetaj cati quipixtoya miyac tali huan se tonali quisqui ica ijnaltzi huan quintemoto tequipanohuani para ma tequititij ipan ixocomecamil. 
<span class="verse" id="MT20_2">2&#160;</span>Huan quinilhui quintaxtahuisquía ten ipati se tonali tequit. Huajca inijuanti tequititoj ipan ixocomecamil. 
<span class="verse" id="MT20_3">3&#160;</span>Huan nechca las nueve ica ijnaloc, nopa teteco yajqui tianquis huan quinitac sequinoc tacame cati amo tequitiyayaj. 
<span class="verse" id="MT20_4">4&#160;</span>Huajca quinilhui: ‘¿Amo anquinequij antechpalehuise ama ipan noxocomecamil? Xihualaca huan nimechtaxtahuis quej quinamiqui.’ Huajca inijuanti nojquiya yajque. 
<span class="verse" id="MT20_5">5&#160;</span>Huan nopa tacat sempa yajqui tianquis tajco tona huan sempa quinpanti sequinoc para ma quipalehuica. Huan sempa yajqui tianquis nechca las tres huan quinpanti sequinoc, huan nojquiya quintitanqui ma tequititij imila. 
<span class="verse" id="MT20_6">6&#160;</span>Quema san quentzi polihuiyaya para las cinco, sempa yajqui huan quinpanti sequinoc cati amo tequitiyayaj huan quinilhui: ‘¿Para ten san anmoquetztoque nica huan san anquipolohuaj tonali?’ </div>
<div class='p'>
<span class="verse" id="MT20_7">7&#160;</span>“Huan quiilhuijque: ‘Pampa amo aqui techtanehui ma tijpalehuica.’ </div>
<div class='p'>“Huajca quinilhui: ‘Techpalehuiquij nojquiya ipan noxocomecamil, huan nimechtaxtahuis quej quinamiqui.’ </div>
<div class='p'>
<span class="verse" id="MT20_8">8&#160;</span>“Huan ica tapoyahui, nopa tacat quinotzqui itayacanca huan quiilhui: ‘Xiquinnotza nopa tequipanohuani huan xiquintaxtahui. Achtohui xiquintaxtahui cati más tiotac ajsicoj, huan hasta teipa xiquintaxtahui cati hualajque ijnaltzi.’ </div>
<div class='p'>
<span class="verse" id="MT20_9">9&#160;</span>“Huan quema inijuanti cati tequiticoj a las cinco monechcahuicoj, quintaxtahui quej ipati senquisa se tonal tequit. 
<span class="verse" id="MT20_10">10&#160;</span>Huan quej nopa quintaxtahuijtiyajqui hasta ajsic campa nopa cati ajsicoj ijnaltzi, huan nopa masehualme moilhuiyayaj para ininteco quintaxtahuisquía quentzi más, pero nojquiya quinmacac se tonal taxtahuili. 
<span class="verse" id="MT20_11">11&#160;</span>Huan quema ya quiselijtoyaj inintomi, mocualanijque ica ininteco. 
<span class="verse" id="MT20_12">12&#160;</span>Huan quiilhuijque: ‘Ni tacame cati teipa hualajque san tequitique se hora huan quitanque san se quej tojuanti cati titequitique chicahuac nochi se tonali quema chicahuac eltoya tonati.’ </div>
<div class='p'>
<span class="verse" id="MT20_13">13&#160;</span>“Huan ininteco quinilhui: ‘Nohuampoyohua, amo nimechcajcayajtoc. Nimechilhui nimechtaxtahuisquía ten ipati se tonali tequit huan quej nopa nimechtaxtahui. 
<span class="verse" id="MT20_14">14&#160;</span>Xijcuica amotomi huan xiyaca. Na nijnequi niquintaxtahuis ni tacame cati hualajque tiotac san se quej amojuanti. 
<span class="verse" id="MT20_15">15&#160;</span>¿Amo nijpiya tanahuatili nijchihuas cati nijnequi ica notomi? Huelis san anquinchicoitaj pampa nelía cuali niquintaxtahui.’ </div>
<div class='p'>
<span class="verse" id="MT20_16">16&#160;</span>“Quej nopa ica masehualme cati ama tayacanaj, teipa elise cati mocahuase tatepotzco. Huan cati hasta tatepotzco itztoque ama, teipa elise cati tayacanase, pampa Toteco quinnotzas miyac masehualme pero san sequij quintapejpenis para iaxcahua.” </div>
<div class='s'>Jesús sempa techilhui para miquis huan moyolcuis </div>
<div class='r'>(Mr. 10:32-34; Lc. 18:31-34) </div>
<div class='p'>
<span class="verse" id="MT20_17">17&#160;</span>Teipa Jesús tejcotiyahuiyaya para altepet Jerusalén, huan ipan ojti techhuicac timajtacti huan ome tiimomachtijcahua iyoca huan techilhui: </div>
<div class='p'>
<span class="verse" id="MT20_18">18&#160;</span>―Xiquitaca. Amantzi tiyahuij altepet Jerusalén huan nepa nechtemactilise na cati niMocuetqui Masehuali ica nopa tayacanca totajtzitzi huan ica nopa tamachtiani ten itanahuatil Moisés. Huan inijuanti quiijtose para ma nimiqui. 
<span class="verse" id="MT20_19">19&#160;</span>Huan nechtemactilise inimaco seyoc tali ehuani. Huan inijuanti nechhuihuiitase huan nechhuijhuitequise, huan nechcuamapeloltise. Pero ipan eyi tonati nimoyolcuis. </div>
<div class='s'>Ininana Juan huan Jacobo quitajtani Jesús ma quinmaca tequiticayot </div>
<div class='r'>(Mr. 10:35-45) </div>
<div class='p'>
<span class="verse" id="MT20_20">20&#160;</span>Huan ininana Juan huan Jacobo monechcahuico campa Jesús inihuaya nopa ome itelpocahua. Ni telpocame eliyayaj iconehua Zebedeo. Huan ininana motancuaquetzqui iixpa Jesús para quitajtanis se favor. </div>
<div class='p'>
<span class="verse" id="MT20_21">21&#160;</span>Huan Jesús quiilhui: </div>
<div class='p'>―¿Taya tijnequi? </div>
<div class='p'>Huan nopa sihuat quiilhui: </div>
<div class='p'>―Xitanahuati para ni ome notelpocahua ma mosehuica, se ipan monejmat huan seyoc ipan moarraves quema titanahuatis. </div>
<div class='p'>
<span class="verse" id="MT20_22">22&#160;</span>Huan Jesús quinilhui: </div>
<div class='p'>―Amo anquimatij taya antechtajtaníaj. </div>
<div class='p'>Huan Jesús quintatzintoquili itelpocahua: </div>
<div class='p'>―¿Anquimachilíaj para anhuelise antaijyohuise quej na nitaijyohuis ica se ome tonali? </div>
<div class='p'>Huan quinanquilijque: </div>
<div class='p'>―Quena, tihuelise. </div>
<div class='p'>
<span class="verse" id="MT20_23">23&#160;</span>Huan Jesús quinilhui: </div>
<div class='p'>―Nelía cati anquiijtohuaj, antaijyohuise miyac quej na nitaijyohuis, pero amo notequi para niquijtos ajquiya mosehuis ipan nonejmat huan ipan noarraves. NoTata, quena, yaya quimati ajquiya mosehuis nopona. </div>
<div class='p'>
<span class="verse" id="MT20_24">24&#160;</span>Huan timajtacti tiimomachtijcahua tijcajque cati quiijtojque huan ticualanque inihuaya nopa ome icnime. 
<span class="verse" id="MT20_25">25&#160;</span>Huajca Jesús technotzqui nochi ma timonechcahuica campa ya itztoya, huan techilhui: </div>
<div class='p'>―Anquimatij para tanahuatiani ipan ni taltipacti nelía tanahuatíaj chicahuac. Huan huejhueyi tacame quinequij inimasehualhua nimantzi ma quinneltocaca inincamanal. 
<span class="verse" id="MT20_26">26&#160;</span>Pero ica amojuanti amo quej nopa elis para amojuanti anmochihuase anhuejhueyi. 
<span class="verse" id="MT20_27">27&#160;</span>Sinta se ten amojuanti quinequi mohueyichihuas, monequi elis inintequipanojca nochi sequinoc. 
<span class="verse" id="MT20_28">28&#160;</span>Xijchihuaca quej na cati niMocuetqui Masehuali. Amo nihualajtoc para niquinnahuatis masehualme ma nechtequipanoca huan nihualajtoc para niquintequipanos masehualme, huan para nimotemactilis huan nimiquis para nitaxtahuas cati monequi para niquinmaquixtis miyac masehualme ten inintajtacolhua. </div>
<div class='s'>Jesús quinchicajqui ome popoyotzitzi </div>
<div class='r'>(Mr. 10:46-52; Lc. 18:35-43) </div>
<div class='p'>
<span class="verse" id="MT20_29">29&#160;</span>Huan quema Jesús quisayaya altepet Jericó, miyac masehualme quitoquilijtiyahuiyayaj. 
<span class="verse" id="MT20_30">30&#160;</span>Huan mosehuiyayaj ojtenti ome tacame cati popoyotzitzi. Huan quema quicajque para panotihualayaya Jesús, pejque quiijtohuaj chicahuac: </div>
<div class='p'>―¡Toteco, tiiteipan ixhui David, techtasojta! </div>
<div class='p'>
<span class="verse" id="MT20_31">31&#160;</span>Huan nopa miyac masehualme chicahuac quintacahualtiyayaj para ma ayecmo tahuejchihuaca. Pero nopa popoyotzitzi achi más tzajtziyayaj: </div>
<div class='p'>―¡Toteco, tiiteipan ixhui David, techtasojta! </div>
<div class='p'>
<span class="verse" id="MT20_32">32&#160;</span>Huan Jesús moquetzqui huan quinilhui: </div>
<div class='p'>―¿Taya anquinequij ma nimechchihuili? </div>
<div class='p'>
<span class="verse" id="MT20_33">33&#160;</span>Huan quiilhuijque: </div>
<div class='p'>―Toteco, tijnequij titachiyase. </div>
<div class='p'>
<span class="verse" id="MT20_34">34&#160;</span>Huan Jesús quintasojtac huan quitali imax ipan iniixteyolhua huan nimantzi tachixtejque huan quitoquilijque ipan ojti.  </div>
<div class='psalmlabel' id='MT21_0'> 21</div>
<div class='s'>Jesús calajqui Jerusalén ipan se sihua burro </div>
<div class='r'>(Mr. 11:1-11; Lc. 19:28-40; Jn. 12:12-19) </div>
<div class='p'>
<span class="verse" id="MT21_1">1&#160;</span>Huan Jesús huan nochi tojuanti cati tinejnemiyayaj ihuaya timonechcahuiyayaj altepet Jerusalén. Huan tiajsitoj ipan se pilaltepetzi cati itoca Betfagé, nechca nopa tepet cati itoca Olivos. Huan Jesús quinnotzqui ome imomachtijcahua para quintitanis ipan se pilaltepetzi nechca. 
<span class="verse" id="MT21_2">2&#160;</span>Huan quinilhui: </div>
<div class='p'>―Xiyaca ipan ne pilaltepetzi cati mocahua toixmelac. Nepa anquipantise se sihua burro ilpitoc ihuaya icone. Xiquintojtomaca huan techhualiquilica. 
<span class="verse" id="MT21_3">3&#160;</span>Huan sinta se masehuali amechtajtanis taya anquichihuaj, xiquilhuica: ‘Toteco quinequi quintequihuis para se talojtzi huan nimantzi mitzcahuiliqui sempa.’ </div>
<div class='p'>
<span class="verse" id="MT21_4">4&#160;</span>Quichijqui ya ni para ma pano cati huejcajquiya quiijcuilo nopa tajtolpanextijquet para teipa panos. Quej ni quiijto huejcajquiya: </div>
<div class='q'>
<span class="verse" id="MT21_5">5&#160;</span>“Xiquinilhui altepet Jerusalén<a href='#FN11' epub:type='noteref' class='noteref'>*</a> ejque ni camanali: </div>
<div class='q'>‘Xiquitaca, ya huala amotanahuatijca. </div>
<div class='q'>Yaya amo mohueyimati. </div>
<div class='q'>Mosehuijtihualas ipan se pilburrojtzi. </div>
<div class='q'>Quena, mosehuijtihualas ipan icone se burra cati quimati tamama.’ ” </div>
<div class='m'>Quej nopa quiijcuilo nopa tajtolpanextijquet huejcajquiya. </div>
<div class='p'>
<span class="verse" id="MT21_6">6&#160;</span>Huan nopa ome imomachtijcahua Jesús yajque huan quichijque quej Jesús quinilhui. 
<span class="verse" id="MT21_7">7&#160;</span>Huan quihualicaque nopa burra ihuaya icone. Huan tijtalijque totaque ininpani huan Jesús tejcoc. 
<span class="verse" id="MT21_8">8&#160;</span>Huan itztoyaj tohuaya tahuel miyac masehualme huan quisojque inintaque ipan ojti. Sequinoc quipostejque inimacuayo apachijti huan quitenque ipan ojti para ma ipan nejnemi ipilburro Jesús. 
<span class="verse" id="MT21_9">9&#160;</span>Huan nochi nopa miyac masehualme cati quiyacanayayaj Jesús huan nochi sequinoc cati yahuiyayaj itepotzco chicahuac tahuejchihuayayaj huan quiijtohuayayaj: </div>
<div class='q'>“¡Timitzhueyichihuaj ta cati tiiteipan ixhui Tanahuatijquet David! </div>
<div class='q'>¡Ma Toteco Dios mitztiochihua ta cati tihuala ica itequiticayo Toteco! </div>
<div class='q'>¡Ma tijhueyichihuaca Toteco Dios cati itztoc ilhuicac por cati techchihuilijtoc!” </div>
<div class='p'>
<span class="verse" id="MT21_10">10&#160;</span>Huan quema Jesús calajqui ipan altepet Jerusalén, nochi hualajque quitachilicoj taya panoyaya huan motatzintoquiliyayaj: </div>
<div class='p'>―¿Ajquiya huala? </div>
<div class='p'>
<span class="verse" id="MT21_11">11&#160;</span>Huan masehualme quiijtojque: </div>
<div class='p'>―Yaya nopa tajtolpanextijquet Jesús cati ehua Nazaret ipan estado Galilea. </div>
<div class='s'>Jesús quinquixti tanamacani ipan tiopamit </div>
<div class='r'>(Mr. 11:15-19; Lc. 19:45-48; Jn. 2:13-22) </div>
<div class='p'>
<span class="verse" id="MT21_12">12&#160;</span>Huan Jesús calajqui ipan nopa hueyi israelita tiopamit huan quinquixti nochi cati tanamacayayaj huan tacohuayayaj tiopan calijtic. Huan quintepehuili inimesas cati quipatayayaj tomi cati huala seyoc tali, huan nojquiya quintepehuili inisiyas cati quinnamacayayaj palomas. 
<span class="verse" id="MT21_13">13&#160;</span>Huan Jesús quinilhui: </div>
<div class='p'>―Ijcuilijtoc ipan Icamanal Toteco campa yaya quiijtohua: ‘Nochi masehualme quitocaxtise nochaj: Nopa Cali Campa Masehualme Motatajtíaj.’ Pero anquichijtoque campa mosentilíaj tachtequini para quintachtequilise cati hualahui. </div>
<div class='p'>
<span class="verse" id="MT21_14">14&#160;</span>Huan hualajque campa Jesús nepa tiopan calijtic cati popoyotzitzi huan cati metzcuachotique, huan yaya quinchicajqui. 
<span class="verse" id="MT21_15">15&#160;</span>Pero nopa tayacanca totajtzitzi huan nopa tamachtiani ten itanahuatil Moisés quiitaque nopa tiochicahualnescayot cati Jesús quichihuayaya, huan nojquiya quinitaque nopa coneme tiopan calijtic cati chicahuac quiijtohuayayaj: “Timitzhueyichihuaj, ta tiiteipan ixhui David.” </div>
<div class='p'>Huajca cualanque, 
<span class="verse" id="MT21_16">16&#160;</span>huan quiilhuijque Jesús: </div>
<div class='p'>―¿Amo tijcaqui cati quiijtohuaj ten ta? </div>
<div class='p'>Huan Jesús quinilhui: </div>
<div class='p'>―Quena, nijcaqui. Huelis amo anquipojtoque ipan Icamanal Toteco campa quiijtohua: </div>
<div class='q'>‘Toteco ta tijchijtoc para coneme huan pilconetzitzi ma mitzhueyichihuaca.’ </div>
<div class='p'>
<span class="verse" id="MT21_17">17&#160;</span>Huan Jesús quincajtejqui huan yajqui altepet Betania huan nepa tonilito. </div>
<div class='s'>Jesús quiajhuac se higuera cuahuit </div>
<div class='r'>(Mr. 11:12-14, 20-26) </div>
<div class='p'>
<span class="verse" id="MT21_18">18&#160;</span>Huan tonili ica ijnaloc quema Jesús tacuepiliyaya para Jerusalén, pejqui mayana. 
<span class="verse" id="MT21_19">19&#160;</span>Huan ojtenti Jesús quiitac se higuera cuahuit huan monechcahuito huan quiitac amo quipiya itajca. San ixihuiyo quipiyayaya. Huan Jesús quiilhui ten nopa cuahuit: </div>
<div class='p'>―Ni cuahuit ayecmo quema temacas motajca. </div>
<div class='p'>Huan nimantzi huajqui nopa cuahuit. 
<span class="verse" id="MT21_20">20&#160;</span>Huan quema tiimomachtijcahua tiquitaque para huajqui nopa cuahuit, timotetzaitaque huan tijtatzintoquilijque: </div>
<div class='p'>―¿Quenicatza elqui para nimantzi huajqui ni cuahuit? </div>
<div class='p'>
<span class="verse" id="MT21_21">21&#160;</span>Huan Jesús technanquili: </div>
<div class='p'>―Nelía nimechilhuía, quema anquitajtaníaj Toteco se tamanti, monequi xijneltocaca ica nochi amoyolo para temachti Toteco amechmacas, huan quena amechmacas. Sinta san anmoilhuíaj huelis amechmacas o huelis amo, huajca amo teno amechmacas. Nojquiya huelis anquichihuase sequinoc tamanti cati más huejhueyi ten nijchijtoc ica ni cuahuit. Huelis anquiilhuise ten se tepet: ‘Ma mijcueni ni tepet huan ma momajcahua ipan hueyi at’, huan quej nopa elis. 
<span class="verse" id="MT21_22">22&#160;</span>Huan nochi cati anquitajtanise Toteco huan anquineltocase temachti Toteco amechmacas, anquiselise. </div>
<div class='s'>Nopa tayacanani quitatzintoquilijque Jesús ten itequiticayo </div>
<div class='r'>(Mr. 11:27-33; Lc. 20:1-8) </div>
<div class='p'>
<span class="verse" id="MT21_23">23&#160;</span>Huan quema Jesús sempa ajsico ipan nopa hueyi tiopamit huan tamachtiyaya, hualajque nopa tayacanca totajtzitzi huan nopa huehue tacame ten israelitame huan quiilhuijque: </div>
<div class='p'>―¿Taya tequiticayot tijpiya para tijchihua nochi ni tamanti cati tijchijtinemi? ¿Ajquiya mitzmacatoc tequiticayot? </div>
<div class='p'>
<span class="verse" id="MT21_24">24&#160;</span>Huan Jesús quinilhui: </div>
<div class='p'>―Nojquiya nimechtatzintoquilis se tamanti. Sinta xitahuac antechnanquilise, huajca nojquiya nimechilhuis ajquiya nechmacac tequiticayot para nijchihuas cati nijchihua. 
<span class="verse" id="MT21_25">25&#160;</span>¿Ajquiya quititanqui Juan para ma tecuaaltiqui? ¿Toteco quititanqui o san masehualme? </div>
<div class='p'>Huajca inijuanti pejque mocamanalhuíaj quenicatza quinanquilise. Quiijtojque: </div>
<div class='p'>―Sinta tiquijtose Toteco quititanqui Juan, huajca Jesús techtatzintoquilis para ten amo tijneltocaque. 
<span class="verse" id="MT21_26">26&#160;</span>Huan sinta tiquijtose san masehualme quimacaque Juan itequiticayo, ni masehualme techchihuilise cati fiero, pampa inijuanti quineltocaj para Juan eliyaya se tajtolpanextijquet. </div>
<div class='p'>
<span class="verse" id="MT21_27">27&#160;</span>Huajca quiilhuijque Jesús: </div>
<div class='p'>―Tojuanti amo tijmatij ajquiya quititanqui Juan. </div>
<div class='p'>Huajca Jesús quinilhui: </div>
<div class='p'>―Amo antechnanquilijque xitahuac, huajca na nojquiya amo nimechilhuis ajquiya nechmacatoc tequiticayot para nijchihuas cati nijchihua. </div>
<div class='s'>Se tacat huan ome itelpocahua </div>
<div class='p'>
<span class="verse" id="MT21_28">28&#160;</span>Jesús quinilhui: </div>
<div class='p'>―¿Taya anmoilhuíaj ten ni tatenpohualisti cati nimechpohuilis? Se tacat quinpixtoya ome itelpocahua. Huan nopa tacat yajqui campa nopa achtohui ejquet huan quiilhui: ‘Nocone, xiya ama xitequititi nepa ipan toxocomecamil.’ 
<span class="verse" id="MT21_29">29&#160;</span>Huan yaya quinanquili: ‘Amo, notata, amo nijnequi niyas.’ Pero teipa moyolpatac huan yajqui tequitito. 
<span class="verse" id="MT21_30">30&#160;</span>Huan teipa nopa tetaj yajqui campa ne se itelpoca huan nojquiya quiilhui ma tequititi. Huan yaya quiilhui: ‘Quena, notata, ya niyas.’ Pero amo yajqui. 
<span class="verse" id="MT21_31">31&#160;</span>Huajca, ¿catijqui ten nopa ome iconehua quichijqui cati itata quinequiyaya ma quichihua? </div>
<div class='p'>Huan quinanquilijque: </div>
<div class='p'>―Nopa telpocat cati achtohui. </div>
<div class='p'>Huan Jesús quinilhui: </div>
<div class='p'>―Nelía nimechilhuía nopa fiero tacame cati tainamaj impuesto huan nopa tacanenca sihuame más nimantzi calaquise nepa campa Toteco tanahuatía que amojuanti. 
<span class="verse" id="MT21_32">32&#160;</span>Pampa achtohuiya Juan cati tecuaaltiyaya tamachtico nopa ojti cati xitahuac, huan amo anquineltocaque. Pero nopa tacame cati tainamaj impuesto huan sihuame cati tacanemij, quena, quineltocaque. Huan masque anquiitaque quenicatza quipataque ininemilis, noja amo anmoyolpatatoque para huelis anquineltocase. </div>
<div class='s'>Se tatenpohualisti ten tequipanohuani cati amo cuajcualme </div>
<div class='r'>(Mr. 12:1-12; Lc. 20:9-19) </div>
<div class='p'>
<span class="verse" id="MT21_33">33&#160;</span>Huan Jesús quinilhui: </div>
<div class='p'>―Xijtacaquilica ni tatenpohualisti cati nimechpohuilis. Itztoya se tacat cati quitojqui xocomecat ipan imil huan quitzajqui yahualtic huan tacoyoni campa tepejpechtita para ipan quipatzcas itajca xocomecat. Huan nojquiya quichijqui se tepancali cati huejcapantic para ipan tejcos para quimocuitahuis nochi imil. Huan quincahuilijtejqui inimaco sequinoc tacame para ma quimocuitahuica huan teipa ma quitajcoitasquíaj itajca nopa mili. Huan teipa nopa tacat cati iaxca nopa xocomeca mili quisqui huan yajqui huejca. 
<span class="verse" id="MT21_34">34&#160;</span>Huan quema ajsic tonali para tatequisti, nopa tacat cati iaxca nopa xocomeca mili quintitanqui se ome itequipanojcahua para ma quinitatij nopa tacame para ma quinmacaca cati ya iaxca elis ten nopa tatequisti. 
<span class="verse" id="MT21_35">35&#160;</span>Pero nopa tacame cati inimaco eltoya nopa mili quinitzquijque itequipanojcahua; huan se quimaquilijque, huan seyoc quimictijque, huan seyoc quitepachojque. 
<span class="verse" id="MT21_36">36&#160;</span>Huan nopa tacat cati iaxca nopa xocomeca mili sempa quintitanqui achi miyaqui itequipanojcahua huan san se quinchihuilijque. </div>
<div class='p'>
<span class="verse" id="MT21_37">37&#160;</span>“Teipa nopa cati iaxca nopa xocomeca mili quititanqui itelpoca pampa moilhui: ‘Temachti quitepanitase notelpoca’. 
<span class="verse" id="MT21_38">38&#160;</span>Pero quema nopa tequipanohuani cati amo cuajcualme quiitaque itelpoca, moilhuijque se ica seyoc: ‘Yaya ni cati teipa quiselis ni xocomeca mili para iaxca. Huajca ma tijmictica huan teipa ni mili elis toaxca.’ 
<span class="verse" id="MT21_39">39&#160;</span>Huajca quiitzquijque itelpoca ininteco huan quitahuisojque xocomeca milteno huan quimictijque. </div>
<div class='p'>
<span class="verse" id="MT21_40">40&#160;</span>“Huajca, ¿taya anmoilhuíaj quichihuas nopa tacat ica nopa fiero tacame quema yaya mocuepas?” </div>
<div class='p'>
<span class="verse" id="MT21_41">41&#160;</span>Huan nopa masehualme quinanquilijque Jesús: </div>
<div class='p'>―Nopa tacat cati iaxca nopa xocomeca mili quinmictis nopa fiero tacame, yon amo quintasojtas. Huan teipa quincahuilis sequinoc ma quimocuitahuica ixocomecamil cati nelía quicuepilise cati iaxca quema oncas tatequisti. </div>
<div class='p'>
<span class="verse" id="MT21_42">42&#160;</span>Huan Jesús quinilhui: </div>
<div class='p'>―¿Amo anquipojtoque campa ijcuilijtoc ipan Icamanal Toteco campa camanalti ten na quej nise hueyi tet? Quej ni quiijtohua: </div>
<div class='q'>‘Nopa hueyi tet cati calchihuani amo quinejque quitequihuise, </div>
<div class='q'>huan quitahuisojque, </div>
<div class='q'>teipa elqui cati más monequiyaya para yas calesquina, </div>
<div class='q'>huan ipan quiquetzase nopa cali. </div>
<div class='q'>Eltoc yaya Toteco cati quichijtoc quej nopa ma eli, </div>
<div class='q'>huan nelía yejyectzi tiquitaj cati quichihua.’ </div>
<div class='m'>
<span class="verse" id="MT21_43">43&#160;</span>Huajca nimechilhuía Toteco quichihuas quej nopa tacat cati iaxca nopa xocomeca mili huan ayecmo amechcahuilis ancalaquise campa Toteco tanahuatía pampa amo antechnequij. Quincahuilis ma calaquica masehualme cati nechselise huan quichihuase cati cuali quej cati quinamiqui para cati itztoque ipan itanahuatilis. 
<span class="verse" id="MT21_44">44&#160;</span>Huan cati amo nechnequi eltos quej se cati huetzis ipan nopa hueyi tet huan tahuel mococos. Huan na nihueyi tet quema nihuetzis ipani se cati amo nechselía, nijchihuas tatixtic. </div>
<div class='p'>
<span class="verse" id="MT21_45">45&#160;</span>Huan quema nopa tayacanca totajtzitzi huan nopa fariseos quicajque ni eyi tatenpohualisti, quimachilijque para Jesús camanaltiyaya ten inijuanti. 
<span class="verse" id="MT21_46">46&#160;</span>Huan masque quinequiyayaj quiitzquise Jesús para quitzacuase, quinimacasiyayaj nopa miyac masehualme cati quitepanitayayaj Jesús huan quiitayayaj para se tajtolpanextijquet.  </div>
<div class='psalmlabel' id='MT22_0'> 22</div>
<div class='s'>Se tatenpohualisti ten se hueyi tacualisti </div>
<div class='r'>(Lc. 14:15-24) </div>
<div class='p'>
<span class="verse" id="MT22_1">1&#160;</span>Huan Jesús sempa pejqui quincamanalhuía nopa miyac masehualme ica tatenpohualisti huan quinilhui: 
<span class="verse" id="MT22_2">2&#160;</span>“Campa tanahuatis Toteco cati itztoc ipan ilhuicac, eltos quej se tanahuatijquet cati quichijqui se hueyi tacualisti ten tasihuajtilisti quema mosihuajti itelpoca. 
<span class="verse" id="MT22_3">3&#160;</span>Huan quintitanqui itequipanojcahua ma quinyolmelahuatij nochi tanotzalme ma hualaca campa nopa tacualisti ten tasihuajtilisti, pero nopa tanotzalme amo quinejque hualase. </div>
<div class='p'>
<span class="verse" id="MT22_4">4&#160;</span>“Huajca nopa tanahuatijquet sempa quintitanqui sequinoc itequipanojcahua ma yaca, quinilhuitij: ‘Xiquinilhuica nopa tanotzalme para ya nijsencajtoc ni tacualisti. Niquinmictijtoc nohuacaxhua cati más tomahuaque, huan nochi ya eltoc para titacuase. Xiquinilhuica ma hualaca ipan ni tacualisti ten tasihuajtilisti.’ 
<span class="verse" id="MT22_5">5&#160;</span>Pero nopa tanotzalme amo quichihuilijque cuenta inincamanal huan nochi yajque ipan inintequi. Se yajqui imila huan seyoc yajqui tanamacato. 
<span class="verse" id="MT22_6">6&#160;</span>Huan hasta sequij quinitzquijque itequipanojcahua nopa tanahuatijquet. Sequij quincocojque huan sequij quinmictijque. 
<span class="verse" id="MT22_7">7&#160;</span>Huajca nopa tanahuatijquet nelía cualanqui inihuaya huan quintitanqui isoldados huan quinmictijque nopa temictiani huan quitatili inialtepe. </div>
<div class='p'>
<span class="verse" id="MT22_8">8&#160;</span>“Teipa nopa tanahuatijquet quinilhui itequipanojcahua: ‘Ya eltoc ni hueyi tacualisti ten tasihuajtilisti, pero nopa tanotzalme amo quinamiqui para hualase. 
<span class="verse" id="MT22_9">9&#160;</span>Huajca xiyaca nepa ipan ojojti huan nochi cati anquinpantitij, xiquinnotzaca ma hualaca ipan ni tacualisti ten tasihuajtilisti.’ 
<span class="verse" id="MT22_10">10&#160;</span>Huajca nopa tetequipanohuani yajque campa hueli ojojti huan quinsentilijque nochi cati quinpantijque, sequij cuali masehualme huan sequij amo cuali. Huan ichaj nopa tanahuatijquet temic ica tanotzalme para nopa hueyi tacualisti. </div>
<div class='p'>
<span class="verse" id="MT22_11">11&#160;</span>“Huan nopa tanahuatijquet calajqui para quitachiliti nopa tacualisti huan ajquiya inijuanti itztoyaj, huan quiitac se tacat cati amo moquentijtoya iyoyo cati quinamiqui para quema masehualme yahuij ipan se tasihuajtilisti. 
<span class="verse" id="MT22_12">12&#160;</span>Huajca nopa tanahuatijquet quitatzintoquili: ‘Tinohuampo, ¿ipan taya caltemit ticalaquico nica? Amo ticalajqui campa notequipanojcahua teyoyontíaj ica se cuali yoyomit cati quinamiqui ipan ni nenamictili.’ Pero nopa tacat amo teno huelqui tananquili. 
<span class="verse" id="MT22_13">13&#160;</span>Huajca nopa tanahuatijquet quinilhui itequipanojcahua: ‘Xiquilpica ipan iicxi huan ipan imax ni tacat huan xijtahuisoca calteno campa tzintayohua huan campa masehualme chocase huan tanhuehuechocase pampa tahuel taijyohuise.’ 
<span class="verse" id="MT22_14">14&#160;</span>Pampa niquinnotza miyaqui para ma hualaca, pero amo miyaqui niquintapejpenijtoc.” </div>
<div class='s'>Tacame quinejque quimasiltise Jesús </div>
<div class='r'>(Mr. 12:13-17; Lc. 20:20-26) </div>
<div class='p'>
<span class="verse" id="MT22_15">15&#160;</span>Teipa yajque nopa fariseos huan quisencajque san sejco quenicatza quimasiltise Jesús para ma quiijto se camanali amo cuali para huelis quitelhuise. 
<span class="verse" id="MT22_16">16&#160;</span>Huajca quintitanque sequij inihuampoyohua cati yajque ihuaya ihuampoyohua Tanahuatijquet Herodes campa Jesús huan quiilhuijque: </div>
<div class='p'>―Tamachtijquet, tijmatij tiquijtohua cati melahuac. Titamachtía cati nelía iojhui Toteco huan cati quinequi ma tijchihuaca. Amo tiquinimacasi masehualme huan cati quiijtose ten ta, yon amo aqui tijchicoicnelía. 
<span class="verse" id="MT22_17">17&#160;</span>Huajca techilhui ya ni. ¿Tiquita cuali titaxtahuase nopa tomi cati techtajtanía totanahuatijca César, o amo? </div>
<div class='p'>
<span class="verse" id="MT22_18">18&#160;</span>Jesús quimachili para amo cuali inintalnamiquilis nopa tacame huan san quinequiyayaj quicajcayahuase. Huajca quinilhui: </div>
<div class='p'>―¿Para ten anquinequij antechcajcayahuase, anquipiyaj ome amoxayac? 
<span class="verse" id="MT22_19">19&#160;</span>Technextilica se tomi cati ica antaxtahuaj nopa cati ne tanahuatijquet tajtani. </div>
<div class='p'>Huan inijuanti quinextilijque se tepos tomi. 
<span class="verse" id="MT22_20">20&#160;</span>Huan Jesús quinilhui: </div>
<div class='p'>―¿Ajquiya iixcopinca eltoc ipan ni tomi? Huan ¿ajquiya itoca ijcuilijtoc ipani? </div>
<div class='p'>
<span class="verse" id="MT22_21">21&#160;</span>Huan inijuanti quiilhuijque: </div>
<div class='p'>―Iixcopinca huan itoca Tanahuatijquet César. </div>
<div class='p'>Huan Jesús quinilhui: </div>
<div class='p'>―Huajca xijmacaca César cati ya iaxca huan nojquiya xijmacaca Toteco Dios cati Toteco iaxca. </div>
<div class='p'>
<span class="verse" id="MT22_22">22&#160;</span>Huan quema nopa fariseos quicajque icamanal, motetzaitaque pampa amo huelque quicajcayahuaj, huan quistejque. </div>
<div class='s'>Jesús quiijto sempa moyolcuise mijcatzitzi </div>
<div class='r'>(Mr. 12:18-27; Lc. 20:27-40) </div>
<div class='p'>
<span class="verse" id="MT22_23">23&#160;</span>Ipan nopa tonali yajque sequij saduceos quicamanalhuitoj Jesús. Saduceos tamachtíaj para amo quema hueli moyolcuise mijcatzitzi. Huan inijuanti quitatzintoquilijque Jesús: </div>
<div class='p'>
<span class="verse" id="MT22_24">24&#160;</span>―Tamachtijquet, itanahuatil Moisés quiijtohua sinta se tacat miquis huan amo quicajtejtoc yon se conet, huajca itaca icni nopa tacat cati mijqui monequi mosihuajtis ihuaya nopa cahualtzi para quipiyase se conet cati elis quej icone yaya cati mijqui huan quej nopa cati mijqui quinpiyas iteipan ixhuihua para quiselis ital. 
<span class="verse" id="MT22_25">25&#160;</span>Se tonali itztoyaj chicome icnime ipan total, huan nopa cati achtohui ejquet mosihuajti huan teipa mijqui huan amo quipixqui se conet. Huajca itaca icni cati teipa tacatqui mosihuajti ihuaya nopa cahualtzi. 
<span class="verse" id="MT22_26">26&#160;</span>Huan nojquiya mijqui huan amo quinpixqui iconehua. Huajca más itaca icnihua cati teipa tacatque mosihuajtijque ihuaya nopa sihuat hasta ajsic chicome icnime cati mosihuajtijque ihuaya nopa sihuat, huan sese ten inijuanti mijqui. 
<span class="verse" id="MT22_27">27&#160;</span>Teipa nopa sihuat nojquiya mijqui. 
<span class="verse" id="MT22_28">28&#160;</span>Huajca ipan nopa tonali quema moyolcuise nochi cati mictoque, ¿catijqui ten nopa chicome tacame quipiyas nopa sihuat para iaxca pampa nochi quichijque inisihua? </div>
<div class='p'>
<span class="verse" id="MT22_29">29&#160;</span>Pero Jesús quinilhui: </div>
<div class='p'>―Anmocajcayajtoque pampa amo anquimatij Icamanal Toteco huan amo anquimachilíaj para nelía hueyi ichicahualis. 
<span class="verse" id="MT22_30">30&#160;</span>Quema moyolcuise nochi masehualme cati mictoque, ayecmo mosihuajtise, yon monamictise, yon quisencahuase para iniichpocahua monamictise. Nochi itztose para nochipa quej iilhuicac ejcahua Toteco ipan ilhuicac cati amo miquij huan yeca amo monequi mosihuajtise para quinpiyase ininconehua. 
<span class="verse" id="MT22_31">31&#160;</span>Pero quena, masehualme sempa moyolcuise. ¿Amo anquipojtoque cati Toteco quiijto quema ya mijque tohuejcapan tatahua? Yaya quiijto: 
<span class="verse" id="MT22_32">32&#160;</span>‘Na niiTeco Abraham, Isaac huan Jacob.’ Huan pampa Toteco quiijto yaya ininTeco Abraham, Isaac huan Jacob quema inijuanti ya mictoyaj nica, huajca quiijtosnequi inijuanti noja itztoque huan yoltoque nepa ilhuicac iixpa Toteco. </div>
<div class='p'>
<span class="verse" id="MT22_33">33&#160;</span>Huan quema nochi nopa miyac masehualme quicajque quenicatza Jesús quinnanquili, nelía motetzaitaque. </div>
<div class='s'>Catijqui tanahuatili más monequi tijneltocase </div>
<div class='r'>(Mr. 12:28-34) </div>
<div class='p'>
<span class="verse" id="MT22_34">34&#160;</span>Huan nopa fariseos quicajque para Jesús quintanqui nopa saduceos ica icamanal, huajca quisencajque seyoc tamanti para quitatzintoquilise. 
<span class="verse" id="MT22_35">35&#160;</span>Huan se ten inijuanti cati eliyaya se tayacanca tamachtijquet ten itanahuatil Moisés tahuel quinequiyaya quimasiltis Jesús. Huajca quitatzintoquili: </div>
<div class='p'>
<span class="verse" id="MT22_36">36&#160;</span>―Tamachtijquet, ¿taya tanahuatili ipan itanahuatil Moisés achi más monequi tijchihuase? </div>
<div class='p'>
<span class="verse" id="MT22_37">37&#160;</span>Huan Jesús quinanquili: </div>
<div class='p'>―Nopa tanahuatili cati quiijto: ‘Xiquicneli Toteco Dios ica nochi moyolo, huan ica nochi moalma, huan ica nochi motalnamiquilis.’ 
<span class="verse" id="MT22_38">38&#160;</span>Ya ni nopa tanahuatili cati más hueyi huan cati más monequi tijchihuase. 
<span class="verse" id="MT22_39">39&#160;</span>Huan nopa ompa tanahuatili no san se: ‘Xiquinicneli sequinoc quej timoicnelía moselti.’ 
<span class="verse" id="MT22_40">40&#160;</span>Ni ome tanahuatili eltoc inintzinpehualtil nochi sequinoc tanahuatilme cati ijcuilijtoc ipan itanahuatil Moisés huan ipan iniama nopa tajtolpanextiani. </div>
<div class='s'>Nopa Cristo yaya Dios </div>
<div class='r'>(Mr. 12:35-37; Lc. 20:41-44) </div>
<div class='p'>
<span class="verse" id="MT22_41">41&#160;</span>Huan quema nopa fariseos noja quiyahualojtoyaj, 
<span class="verse" id="MT22_42">42&#160;</span>Jesús quintatzintoquili: </div>
<div class='p'>―Anquimatij Toteco techilhui quititanis nopa Cristo ipan ni taltipacti. ¿Taya anmoilhuíaj? ¿Ajquiya icone elis Cristo? </div>
<div class='p'>Huan inijuanti quinanquilijque: </div>
<div class='p'>―Yaya elis se iteipan ixhui Tanahuatijquet David ten huejcajquiya. </div>
<div class='p'>
<span class="verse" id="MT22_43">43&#160;</span>Huan Jesús quintatzintoquili: </div>
<div class='p'>―Huajca, ¿para ten Tanahuatijquet David quitocaxti Cristo ‘noTeco’? Pampa huejcajquiya Itonal Toteco quichijqui David ma quiijto: </div>
<div class='q'>
<span class="verse" id="MT22_44">44&#160;</span>‘Toteco Dios quicamanalhui noTeco Cristo huan quiijto: </div>
<div class='q'>Ximosehui nica ipan nonejmat hasta nimitzmactilis mocualancaitacahua para xiquinnahuati.’ </div>
<div class='m'>
<span class="verse" id="MT22_45">45&#160;</span>Huajca sinta Tanahuatijquet David quitocaxti Cristo ‘noTeco’ huan technextili para Cristo eli Dios, ¿quenicatza nojquiya elisquía ya iteipan ixhui? </div>
<div class='p'>
<span class="verse" id="MT22_46">46&#160;</span>Huajca amo aqui quimatiyaya quenicatza quinanquilis, huan yeca ipan nopa tonali huan teipa nochi majmahuiyayaj para más quitatzintoquilise.  </div>
<div class='psalmlabel' id='MT23_0'> 23</div>
<div class='s'>Masehualme ma amo quitoquilica cati fiero quichihuaj nopa fariseos </div>
<div class='r'>(Mr. 12:38-40; Lc. 11:37-54; 20:45-47) </div>
<div class='p'>
<span class="verse" id="MT23_1">1&#160;</span>Teipa, Jesús quincamanalhui nopa miyac masehualme cati quitoquiliyayaj huan techcamanalhui tiimomachtijcahua huan techilhui: 
<span class="verse" id="MT23_2">2&#160;</span>“Nopa fariseos huan tamachtiani ten itanahuatil Moisés quipiyaj tequiticayot san se quej Moisés para tamachtise taya quiijtosnequi itanahuatil. 
<span class="verse" id="MT23_3">3&#160;</span>Huajca amo xiquelcahuaca xijchihuaca cati amechilhuíaj xijchihuaca. Pero amo xijtoquilica cati yaya quichijqui cati fiero, pampa inijuanti amo quichihuaj cati tamachtíaj. 
<span class="verse" id="MT23_4">4&#160;</span>Pampa inijuanti amechmacaj miyac tanahuatilme cati inijuanti quisencahuaj para anmochihuase ancuajcualme, pero amo aqui hueli quintamichihuas. Eltoc quej amechilpilíaj tamamali cati tahuel etic para anquimamajtiyase, pero nopa tamachtiani amo quinequij quinpalehuise cati tamamajtiyahuij yon ica se inimacpil. 
<span class="verse" id="MT23_5">5&#160;</span>Nochi cati nopa tamachtiani huan fariseos quichihuaj, san quichihuaj para masehualme ma quinitaca. Moilpilíaj ipan inimax huan ipan inincuajtol nopa piltajcuiloltzitzi ica Icamanal Toteco, para nesise tatzejtzeloltique. Nojquiya quinpactía quipiyase iniyoyo itenhuaxo nelhuehueyac para ma ajsi talchi para nochi quiitase. 
<span class="verse" id="MT23_6">6&#160;</span>Quinequij mosehuise ipan nopa siyas campa achtohui quintequilise tacuali ipan se tacualisti, huan quinequij mosehuise ipan nopa siyas cati más cuali ipan tiopamit. 
<span class="verse" id="MT23_7">7&#160;</span>Quinpactía quema masehualme quintajpalohuaj ica cuali ipan tianquis. Quinpactía quema masehualme quintocaxtíaj tamachtiani. </div>
<div class='p'>
<span class="verse" id="MT23_8">8&#160;</span>“Amo xijnequica amojuanti para anmohueyichihuase huan para sequinoc ma amechtocaxtica ‘Rabí’ o ‘Tamachtijquet’, pampa san na niCristo niamotamachtijca, huan nochi amojuanti san sejco anitztoque quej anicnime. 
<span class="verse" id="MT23_9">9&#160;</span>Huan amo aqui ipan ni taltipacti xijhueyimatica huan xijtocaxtica ‘Totata’, pampa san setzi itztoc amoTata huan yaya Totata Dios cati itztoc ilhuicac. 
<span class="verse" id="MT23_10">10&#160;</span>Huajca amo xijcahuilica sequinoc ma amechtocaxtica ‘Tayacanquet’ pampa san na niCristo cati Toteco nechtitanqui ipan taltipacti niamotayacanca. 
<span class="verse" id="MT23_11">11&#160;</span>Huan cati hueli ten amojuanti cati quinequi mochihuas más hueyi, ma mochihua amotequipanojca. 
<span class="verse" id="MT23_12">12&#160;</span>Pampa nochi cati mohueyimatij ama, teipa Toteco quinechcapanos, pero nochi cati ama moechcapanohuaj, teipa Toteco quinhuejcapantalis. </div>
<div class='s'>Cati quichijque nopa fariseos huan tamachtiani </div>
<div class='p'>
<span class="verse" id="MT23_13">13&#160;</span>“¡Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis! Anquipiyaj ome amoxayac. Anquintzacuilíaj masehualme para amo ma calaquica campa Toteco cati itztoc ilhuicac tanahuatía. Amo anquinequij ancalaquise amojuanti, yon amo anquincahuilíaj ma calaquica sequinoc cati quinequij. </div>
<div class='p'>
<span class="verse" id="MT23_14">14&#160;</span>“¡Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis! Anquipiyaj ome amoxayac. Anhuejcahuaj anmotatajtíaj ica Toteco miyacapa para antacajcayahuase, pero iyoca anquinquixtilíaj ininchajchaj cahual sihuame. Huajca nopa tatzacuiltili cati anquiselise elis más hueyi que cati sequinoc quiselise. </div>
<div class='p'>
<span class="verse" id="MT23_15">15&#160;</span>“¡Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis! Anquipiyaj ome amoxayac. Campa hueli ipan taltipacti anyahuij. Anquipanotinemij hueyi at huan hasta campa hueli tali para anquintemose ajquiya quitoquilis nopa camanali cati antamachtíaj. Huan quema ya anquiyolpatatoque se masehuali para ma quitoquili amocamanal, anquichihuaj ma eli noja más fiero que amojuanti. Huajca nopa tit nepa micta quichiya, quej nojquiya amechchiya amojuanti. </div>
<div class='p'>
<span class="verse" id="MT23_16">16&#160;</span>“¡Anteicneltique amojuanti, Toteco tahuel amechtatzacuiltis! Anitztoque quej popoyotzitzi cati tenextilíaj catijqui ojti ma quitoquilica. Anquiijtohuaj: ‘Sinta se quitestigojquetzas tiopamit para quichihuas se tamanti, amo monequi quichihuas cati quiijto quichihuasquía. Pero sinta se quitestigojquetzas nopa oro cati eltoc tiopan calijtic, huajca, quena, monequi quichihuas cati quiijto.’ 
<span class="verse" id="MT23_17">17&#160;</span>¡Nelía anhuihuitique huan anpopoyotique! Nopa oro amo más ipati que nopa tiopamit cati quitatzejtzelolchihua nopa oro. 
<span class="verse" id="MT23_18">18&#160;</span>Huan nojquiya anquiijtohuaj: ‘Aqui quitestigojquetzas nopa taixpamit para quichihuas se tamanti, amo monequi quichihuas cati quitencajtoc quichihuas, pero sinta se quitestigojquetzas nopa tacajcahualisti cati eltoc ipan taixpamit, huajca quena, monequi quichihuas cati quitencajqui quichihuas.’ 
<span class="verse" id="MT23_19">19&#160;</span>¡Anhuihuitique huan amo teno anquimachilíaj! Anitztoque quej popoyotzitzi. Nopa tacajcahualisti cati masehualme quihualicaque amo más hueyi que nopa taixpamit cati quitatzejtzelolchihua nopa tacajcahualisti. ¡Amo cuali amotalnamiquilis! 
<span class="verse" id="MT23_20">20&#160;</span>Nelía yaya cati quitestigojquetza nopa taixpamit nojquiya quitestigojquetza nochi cati eltoc nopona. 
<span class="verse" id="MT23_21">21&#160;</span>Huan cati quitestigojquetza nopa tiopamit, quitestigojquetza nopa tiopamit huan Toteco cati nopona itztoc. 
<span class="verse" id="MT23_22">22&#160;</span>Huan yaya cati quitestigojquetza ilhuicacti, nojquiya quitestigojquetza isiyaj yejyectzi campa Toteco mosehuía huan nojquiya quitestigojquetza Toteco cati mosehuía nopona. </div>
<div class='p'>
<span class="verse" id="MT23_23">23&#160;</span>“¡Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis! ¡Anquipiyaj ome amoxayac! Anquimacaj Toteco majtacti por ciento ten nochi cati anquipiyaj hasta nopa alojhueno, anís huan cominos, pero cati más ipati ten itanahuatil Moisés techilhuía ma tijchihuaca, amo anquitoquilíaj. Itanahuatilhua quiijtohuaj ma tijchihuaca cati xitahuac iixpa Toteco, huan ma titetasojtaca, huan ma tiitztoca titemachme. Ni tamanti achi más monequi xijchihuaca, huan nojquiya monequi amo anquicahuase anquimacase Toteco se majtacti por ciento ten nochi cati anquipiyaj. 
<span class="verse" id="MT23_24">24&#160;</span>Anitztoque quej popoyotzitzi cati tenextilíaj catijqui ojti ma quitoquilica. Anquitoquilíaj nopa camanali cati quentzi ipati, pero nopa camanali cati hueyi ipati, amo anquichihuilíaj cuenta. </div>
<div class='p'>
<span class="verse" id="MT23_25">25&#160;</span>“¡Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis! Anquipiyaj ome amoxayac. Amopani annesij quej ancuajcualme, pero ipan amoyolo san anmoilhuíaj nochi cati antachtectoque huan cati fiero anquichijtoque. 
<span class="verse" id="MT23_26">26&#160;</span>¡Anteicneltique anfariseos! Achtohui ximoyolpajpacaca, huan quej nopa nelía anelise antapajpactique ipan amoyolo huan amopani quej se vaso cati tapajpacti iijtic huan icuitapa. </div>
<div class='p'>
<span class="verse" id="MT23_27">27&#160;</span>“¡Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis! Anquipiyaj ome amoxayac. Anitztoque quej mijca calme cati nesij yejyectzitzi ininpani pampa quinnexhuijtoque, huan iijtic nelía fiero pampa temitoc ica iniomiyo mijcatzitzi. 
<span class="verse" id="MT23_28">28&#160;</span>Amojuanti annesij quej ancuajcualme para masehualme ma amechtachilica, pero amo neli, pampa ipan amoyolo antacajcayahuaj huan anquichihuaj nochi cati fiero. </div>
<div class='p'>
<span class="verse" id="MT23_29">29&#160;</span>“Anteicneltique anfariseos huan antamachtiani ten itanahuatil Moisés, pampa Toteco tahuel amechtatzacuiltis. ¡Anquipiyaj ome amoxayac! Anquinchijchihuaj mijca calme campa quintoctoque itajtolpanextijcahua Toteco cati quinmictijque huejcajquiya. Huan anquinxochitemíaj ininpanteones nopa tacame cati itztoyaj huejcajquiya huan eliyayaj xitahuaque iixpa Toteco. 
<span class="verse" id="MT23_30">30&#160;</span>Huan anquiijtohuaj para sinta anitztosquíaj huejcajquiya quema tohuejcapan tatahua itztoyaj, amo anquinpalehuijtosquíaj quema quinmictijque nopa tajtolpanextiani. 
<span class="verse" id="MT23_31">31&#160;</span>Quej nopa ica amocamanal antenextilíaj para anelij anininteipan ixhuihua nopa tacame cati quinmictise itajtolpanextijcahua Toteco. 
<span class="verse" id="MT23_32">32&#160;</span>Huan san polihui para nojquiya anquichihuase quej inijuanti quichijque huan antemictise para anquipiyase miyac tajtacoli iixpa Toteco quej amotatahua quipixtoyaj. </div>
<div class='p'>
<span class="verse" id="MT23_33">33&#160;</span>“Anitztoque quej miyac cohuame ipan san se tepasoli. Amo huelis ancholose. Temachti anyase ipan tit nepa micta campa antaijyohuise. 
<span class="verse" id="MT23_34">34&#160;</span>Yeca nimechtitanilis tajtolpanextiani, huan talnamijca masehualme, huan tamachtiani. Sequij anquinmictise, sequij anquincuamapeloltise, huan sequij anquinhuitequise tiopan calijtic, huan sequij anquinquixtijtinemise ten se altepet hasta seyoc para anquintatzacuiltise. 
<span class="verse" id="MT23_35">35&#160;</span>Huajca quej nopa amechajsis nopa hueyi tatzacuiltilisti cati quinamiqui, huan anquihuicase tajtacoli pampa anquinmictijque nochi cuajcualme ten huejcajquiya quema mijqui Abel hasta teipa quema anquimictijque Zacarías icone Berequías tatajco tiopamit huan taixpamit. 
<span class="verse" id="MT23_36">36&#160;</span>Nelía nimechilhuía nochi ni tatzacuiltilisti amechajsis amojuanti cati ama anitztoque. </div>
<div class='s'>Jesús quintapojpolhuijtosquía Jerusalén ehuani </div>
<div class='r'>(Lc. 13:34-35) </div>
<div class='p'>
<span class="verse" id="MT23_37">37&#160;</span>“¡Anteicneltique anJerusalén ehuani! Amojuanti cati anquinmictíaj tajtolpanextiani huan anquintepachohuaj nopa tacame cati Toteco amechtitanilía. Nelía miyac huelta nijnequiyaya nimechsentilis nomaco quej se tenanpiyo quinsentilía ipilconehua huan quintzacua ica ieltapal, pero amo anquinejque. 
<span class="verse" id="MT23_38">38&#160;</span>Huajca xijtachilica, amotiopa eltoc quej se cali cati tatzitzicatoc pampa Toteco ayecmo itztoc nopona. 
<span class="verse" id="MT23_39">39&#160;</span>Huan nelía nimechilhuía ayecmo antechitase hasta nopa tonal quema antechilhuise: ‘Ma Toteco quitiochihua ya ni cati huala ipan itoca<a href='#FN12' epub:type='noteref' class='noteref'>*</a>.’ ”  </div>
<div class='psalmlabel' id='MT24_0'> 24</div>
<div class='s'>Se tonali masehualme quisemanase tiopamit </div>
<div class='r'>(Mr. 13:1-2; Lc. 21:5-6) </div>
<div class='p'>
<span class="verse" id="MT24_1">1&#160;</span>Huan quema Jesús quisayaya ipan nopa hueyi tiopamit para yas, tiimomachtijcahua timonechcahuitoj huan tijmanextijque nopa huejhueyi calme cati iaxca tiopamit. 
<span class="verse" id="MT24_2">2&#160;</span>Huan Jesús techilhui: </div>
<div class='p'>―Anquiitaj nochi ni huejhueyi tiopan calme cati eltoc nica, nelía nimechilhuía, ajsis se tonali quema masehualme quisosolose nochi, huan yon se tet amo mocahuas campa eltoya. </div>
<div class='s'>Taya panos ipan itamiya tonali </div>
<div class='r'>(Mr. 13:3-23; Lc. 21:7-24; 17:22-24) </div>
<div class='p'>
<span class="verse" id="MT24_3">3&#160;</span>Teipa Jesús mosehuito ipan nopa tepet cati itoca Olivos iixmelac tiopamit, huan iyoca tiimomachtijcahua timonechcahuitoj huan tiquilhuijque: </div>
<div class='p'>―Techilhui quema quisosolose nopa tiopamit. Huan techilhui taya tanextili oncas quema sempa timocuepa huan nechca para tamis ni tonali. </div>
<div class='p'>
<span class="verse" id="MT24_4">4&#160;</span>Huan Jesús techilhui: </div>
<div class='p'>―Ximotachilica para amo aqui ma amechcajcayahuas. 
<span class="verse" id="MT24_5">5&#160;</span>Pampa miyac tacame hualase huan quiijtose: ‘Na niCristo.’ Huan quincajcayahuase miyac. 
<span class="verse" id="MT24_6">6&#160;</span>Huan anquicaquise para onca tatehuilisti o anquicaquise para nechca pehuas se tatehuilisti. Amo ximajmahuica pampa monequi panos nochi ni tamanti. Ya ni amo quiijtosnequi para itamiya. 
<span class="verse" id="MT24_7">7&#160;</span>Masehualme campa hueli ipan se tali motananase huan motehuise ica seyoc tali. Tanahuatiani tatehuise inihuaya sequinoc tanahuatiani huan ica inisoldados. Oncas cocolisti cati fiero, huan hueyi mayanti, huan campa hueli mohuisos tali. 
<span class="verse" id="MT24_8">8&#160;</span>Pero ica nochi ni tamanti quiijtosnequi para sanoc pehua nopa fiero tamanti cati masehualme quiijyohuise. </div>
<div class='s'>Imomachtijcahua Jesús taijyohuise </div>
<div class='p'>
<span class="verse" id="MT24_9">9&#160;</span>“Huan huajca, quena, amechtemactilise para sequinoc ma amechtatzacuiltica huan amechmictise. Campa hueli tali masehualme amechcualancaitase pampa antechneltocaj<a href='#FN13' epub:type='noteref' class='noteref'>*</a>. 
<span class="verse" id="MT24_10">10&#160;</span>Huan ipan nopa tonali miyac cati quineltocaj Toteco, quicahuase huan pehuase quincualancaitase cati eliyayaj inihuampoyohua huan quintemactilise ica amo cuajcualme. </div>
<div class='p'>
<span class="verse" id="MT24_11">11&#160;</span>“Huan motananase miyac cati quiijtose para inijuanti itajtolpanextijcahua Toteco, pero amo neli, huan quincajcayahuase miyac masehualme. 
<span class="verse" id="MT24_12">12&#160;</span>Momiyaquilise masehualme cati amo teno quitepanitase huan nelpano tajtacolchihuase. Huan miyac masehualme cati quineltocaj Toteco ayecmo quipiyase teicnelijcayot 
<span class="verse" id="MT24_13">13&#160;</span>Pero cati quiijyohuis nochi hasta itamiya, nijmaquixtis. 
<span class="verse" id="MT24_14">14&#160;</span>Huan masehualme tepohuilitij ni cuali camanali ten quenicatza eltos quema Toteco tanahuatis, huan quihuicase hasta campa hueli techaj ipan nochi talme ipan ni taltipacti para nochi masehualme ma quimatica. Huan teipa hualas itamiya nochi cati onca. </div>
<div class='s'>Miyac tacajcayahuani hualase </div>
<div class='p'>
<span class="verse" id="MT24_15">15&#160;</span>“Huan se tonal anquiitase mochihuas cati nopa tajtolpanextijquet Daniel quiijto mochihuas teipa. Yaya quiijto quiquetzase cati tahuel fiero ipan nopa cuarto cati Más Tatzejtzeloltic ipan nopa hueyi tiopan calijtic para quichihuas amo tapajpactic nopa tiopamit. (Amojuanti cati anquipohuaj ya ni, xijmachilica taya quiijtosnequi.) 
<span class="verse" id="MT24_16">16&#160;</span>Huajca quema panos ya ni, nochi cati itztose ipan estado Judea ma choloca ipan tepeme. 
<span class="verse" id="MT24_17">17&#160;</span>Huan cati itztos icalcuitapa ma amo calaquis sempa ipan ichaj para quicuis se tenijqui, san ma temos huan ma cholos nimantzi. 
<span class="verse" id="MT24_18">18&#160;</span>Huan cati tequiti imila, ma amo mocuepas para quicuiti itaque, san nimantzi ma cholo. 
<span class="verse" id="MT24_19">19&#160;</span>¡Pero teicneltzitzi sihuame cati conehuejque huan cati quinchichitíaj coneme ipan nopa tonali! 
<span class="verse" id="MT24_20">20&#160;</span>Xijtajtanica Toteco para ma amo panos ni tamanti quema taseseya o ipan se tonali para timosiyajquetzase pampa más ohui elis ancholose. 
<span class="verse" id="MT24_21">21&#160;</span>Pampa oncas se hueyi taijyohuilisti quej cati amo quema oncatoc hasta quema pejqui taltipacti huan amo quema oncas seyoc quej ni. 
<span class="verse" id="MT24_22">22&#160;</span>Sinta Toteco amo quichihuasquía cototzi nopa tonali ten taijyohuilisti, nochi miquisquíaj. Pero yaya quichihuas nopa tonali ma eli cototzi pampa quinicnelía nopa masehualme cati quintapejpenijtoc. </div>
<div class='p'>
<span class="verse" id="MT24_23">23&#160;</span>“Huajca sinta amechilhuise: ‘Nica itztoc Cristo’, o quiijtose: ‘Nepa itztoc’, amo xiquinneltocaca. 
<span class="verse" id="MT24_24">24&#160;</span>Pampa hualase miyac tacajcayahuani cati quiijtose inijuanti Cristo, o inijuanti tajtolpanextiani. Huan quichihuase huejhueyi tanextili huan tamanti cati quinextilis chicahualisti para tacajcayahuase. Sinta huelis, quincajcayahuasquíaj nojquiya inijuanti cati Toteco quintapejpenijtoc. 
<span class="verse" id="MT24_25">25&#160;</span>Xiquitaca, ya nimechilhuijtoc ama nochi cati panos teipa. </div>
<div class='p'>
<span class="verse" id="MT24_26">26&#160;</span>“Huajca sinta amechilhuise: ‘Xiquitatij Cristo itztoc ipan huactoc tali’, amo xiyaca. Huan sinta amechilhuise: ‘Xiquitatij Cristo itztoc calijtic’, amo xiquinneltocaca. 
<span class="verse" id="MT24_27">27&#160;</span>Pampa quema na cati niMocuetqui Masehuali nihualas, nochi nechitase. Elis quej quema onca tapetanilot cati chicahuac cati quisa campa quisa tonati huan yahui hasta campa oncalaqui tonati huan nochi hueli quiitaj. San se elis ipan nopa tonal quema nitacuepilis. 
<span class="verse" id="MT24_28">28&#160;</span>Quej nochi quiitaj quema mosentilíaj tzojpilome campa huetztoc cati mictoc, nochi quiitase quema sempa nihualas. </div>
<div class='s'>Sempa hualas Jesús </div>
<div class='r'>(Mr. 13:24-37; Lc. 17:26-30, 34-36; 21:25-33) </div>
<div class='p'>
<span class="verse" id="MT24_29">29&#160;</span>“Huan nimantzi quema panotosa nopa hueyi taijyohuilisti, tonati tzintayohuiyas huan metzti ayecmo taahuis huan sitalime huetzise ten ilhuicac. Huan nochi chicahualisti cati eltoc ipan ilhuicacti tahuel mojmolinise. 
<span class="verse" id="MT24_30">30&#160;</span>Huajca ipan ilhuicacti monextis notanextilis na cati niMocuetqui Masehuali, huan nochi masehualme cati huejchihuaj nochi tamanti camanali ipan taltipacti tahuel chocase quema nechitase. Huan nihualajtihualas ipan mixti ten ilhuicacti ica nohueyi chicahualis huan ica notatanex. 
<span class="verse" id="MT24_31">31&#160;</span>Huan na niquintitanis noilhuicac ejcahua ica tapitzali huan inijuanti quinsentilise cati Toteco quintapejpenijtoc ten campa hueli ipan taltipacti huan ilhuicacti. </div>
<div class='p'>
<span class="verse" id="MT24_32">32&#160;</span>“Xijmachilica cati nimechilhuía ipan ni tatenpohualisti. Quema moseliltía se higuera cuahuit, huan pehua quisa ixihuiyo, huajca anquimatij para monechcahuía tonali para tatotoniyas. 
<span class="verse" id="MT24_33">33&#160;</span>Huajca nojquiya quema anquiitase nochi ni tamanti, xijmachilica monechcahuía nopa tonal para nitacuepilis. Huan ya nimonechcahuijtos campa caltemit. 
<span class="verse" id="MT24_34">34&#160;</span>Nelía nimechilhuía, masehualme cati quiitase mochihuas nochi ni tamanti amo miquise hasta nihualas. 
<span class="verse" id="MT24_35">35&#160;</span>Ilhuicacti huan taltipacti panotehuas, pero nocamanal nochipa motamichijtiyas. </div>
<div class='p'>
<span class="verse" id="MT24_36">36&#160;</span>“Amo aqui quimati taya tonali, yon taya hora nitacuepilis. Amo quimatij nopa ilhuicac ehuani huan yon na niIcone amo nijmati; san noTata, quena. San yaya quimati. </div>
<div class='p'>
<span class="verse" id="MT24_37">37&#160;</span>“Pampa quema na cati niMocuetqui Masehuali nihualas, nochi eltos quej eltoya ipan nopa tonali quema Noé itztoya huejcajquiya. 
<span class="verse" id="MT24_38">38&#160;</span>Pampa ipan nopa tonali quema ayemo huetziyaya nopa at cati quinatzonpolihuilti nochi masehualme, masehualme tacuayayaj huan taiyayaj. Sequij mosihuajtiyayaj huan sequinoc quisencahuayayaj para iniichpocahua ma monamictica. Nochi quichihuayayaj cati ipa quichihuaj hasta nopa tonal quema Noé calajqui ipan nopa cuaacali. 
<span class="verse" id="MT24_39">39&#160;</span>Amo quimatiyayaj taya ininpantisquía hasta quema hualajqui nopa at cati quinatzonpolihuilti nochi huan quinhuicac. Quej nopa amo aqui quimatis quema na cati niMocuetqui Masehuali sempa nihualas. 
<span class="verse" id="MT24_40">40&#160;</span>Ome tacame tequititose ipan se mili huan Toteco tatitanis ma quihuicaca se ten nopa ome huan nopa seyoc quicajtehuas. 
<span class="verse" id="MT24_41">41&#160;</span>Ome sihuame tistose san sejco huan Toteco tatitanis ma quihuicaca se, huan nopa seyoc quicajtehuas. </div>
<div class='p'>
<span class="verse" id="MT24_42">42&#160;</span>“Huajca xitachixtoca pampa amo anquimatij ipan taya tonal niamoTeco sempa nihualas. 
<span class="verse" id="MT24_43">43&#160;</span>Ximoilhuica ten ni tacat ipan ichaj. Sinta quimajtosquía ipan taya hora ica tayohua hualasquía nopa tachtejquet, tachixtosquía huan amo quicahuilisquía ma calaqui ipan ichaj para tachtequis. 
<span class="verse" id="MT24_44">44&#160;</span>Huajca amojuanti nojquiya, xitachixtoca pampa na cati niMocuetqui Masehuali sempa nihualas ipan se hora quema amo antechchiyaj. </div>
<div class='s'>Nopa tetequipanojquet cati temachti huan cati amo temachti </div>
<div class='r'>(Lc. 12:41-48) </div>
<div class='p'>
<span class="verse" id="MT24_45">45&#160;</span>“Ximoilhuica catijqui itequipanojca se tecojti quitequimacas para quinyacanas nochi sequinoc ipan ichaj huan para quintamacas quema ajsis hora. Quema quisas para yas huejca, quitequimacas se talnamijca tetequipanojquet cati nelía temachti. 
<span class="verse" id="MT24_46">46&#160;</span>Huan nelía paquis nopa tequipanojquet cati iteco quipantis tequiti cuali quema tacuepilis, huan san se Toteco quitiochihuas cati quipantis tequiti cuali quema nitacuepilis. 
<span class="verse" id="MT24_47">47&#160;</span>Nelía nimechilhuía, quitequimacas para ma quimocuitahui nochi cati iaxca. 
<span class="verse" id="MT24_48">48&#160;</span>Pero fiero elis para se tayacanca tetequipanojquet cati pehua moilhuía ipan iyolo cati amo cuali huan quiijtos para huejcahuas iteco para tacuepilis. 
<span class="verse" id="MT24_49">49&#160;</span>Huelis pehuas quinmaquilis nopa sequinoc tetequipanohuani huan pehuas tacuajtinemis huan taitinemis inihuaya ihuintini. 
<span class="verse" id="MT24_50">50&#160;</span>Huan teipa iteco tacuepilis ipan se tonal quema nopa amo cuali tequipanojquet amo quichiyayaya huan ipan se hora quema amo moilhuiyaya. 
<span class="verse" id="MT24_51">51&#160;</span>Huan iteco tahuel quitatzacuiltis huan quihuicas campa itztoque cati quipiyaj ome inixayac. Nepa chocas huan tanhuehuechocas pampa tahuel taijyohuis, huan san se nijchihuas ica cati amo temachme quema sempa nihualas.  </div>
<div class='psalmlabel' id='MT25_0'> 25</div>
<div class='s'>Nopa tatenpohualisti ten nopa majtacti ichpocame </div>
<div class='p'>
<span class="verse" id="MT25_1">1&#160;</span>“Huelis tiquinhuicalotise masehualme cati quinequij calaquise campa tanahuatía Toteco cati itztoc ilhuicac ica ni ichpocame. Itztoyaj majtacti ichpocame cati quicuique inintaahuil huan yajque ihuaya nopa ichpocat para quichiyase hasta quema hualasquía itaijtanil huan quihuicasquía para monamictise. 
<span class="verse" id="MT25_2">2&#160;</span>Huan macuilti ichpocame eliyayaj talnamiquini huan macuilti huihuitique. 
<span class="verse" id="MT25_3">3&#160;</span>Huan nopa macuilti cati huihuitique quihuicaque inintaahuil, pero amo quihuicaque aceite para sempa quitemitise para ma taahuijtos se yohual. 
<span class="verse" id="MT25_4">4&#160;</span>Pero nopa macuilti cati motalnamictijque, quena, quihuicaque inintaahuil, huan nojquiya iyoca quihuicaque más aceite. 
<span class="verse" id="MT25_5">5&#160;</span>Huan nopa mosihuajtijquet amo hualajqui nimantzi huan nochi nopa ichpocame cochisnejque huan pejque cochij. </div>
<div class='p'>
<span class="verse" id="MT25_6">6&#160;</span>“Huan tajco yohual quicajque tzajtzi cati quiyacanayaya nopa mosihuajtijquet, quiijtohuayaya: ‘Ya huala ne mosihuajtijquet, xihualaca xijnamiquica.’ 
<span class="verse" id="MT25_7">7&#160;</span>Huajca nochi nopa ichpocame mijquejque, huan cati quihualicaque más aceite quitemitijque inintaahuil huan quicualtalijque imechajyo nopa taahuilme para yase ipan nopa tacualisti. 
<span class="verse" id="MT25_8">8&#160;</span>Huan nopa ichpocame cati huihuitique quinilhuijque cati talnamiquini: ‘Techmacaca quentzi amoaceite pampa totaahuil sehuisnequi.’ </div>
<div class='p'>
<span class="verse" id="MT25_9">9&#160;</span>“Pero nopa talnamijca ichpocame quinilhuijque: ‘Amo, pampa amo techaxilis para tojuanti huan amojuanti hasta tanesis sinta timechmacase. Más cuali xiyaca xijcohuatij cati anquitequihuise.’ </div>
<div class='p'>
<span class="verse" id="MT25_10">10&#160;</span>“Huajca inijuanti yajque quicohuatoj. Huan ipan nopa talojtzi ajsico nopa telpocat huan nopa ichpocame cati mocualtalijtoyaj yajque ihuaya. Huan nochi calaquitoj ipan nopa tacualisti ten nenamictili huan caltzajque. 
<span class="verse" id="MT25_11">11&#160;</span>Teipa nopa sequinoc ichpocame cati amo quipixtoyaj aceite tanojnotzque: ‘Tate, tate, techcaltapo.’ </div>
<div class='p'>
<span class="verse" id="MT25_12">12&#160;</span>“Pero nopa mosihuajtijquet quinnanquili: ‘Nelía nimechilhuía, amo nimechixmati.’ </div>
<div class='p'>
<span class="verse" id="MT25_13">13&#160;</span>“Quej nopa nojquiya elis quema nitacuepilis. Huajca xitachixtoca pampa amo anquimatij taya tonal, yon taya hora, na cati niMocuetqui Masehuali nihualas. </div>
<div class='s'>Se teteco quintanejti tomi itequipanojcahua </div>
<div class='r'>(Lc. 19:11-27) </div>
<div class='p'>
<span class="verse" id="MT25_14">14&#160;</span>“Huelis tijhuicalotise itanahuatilis Toteco cati itztoc ilhuicac, ica ni tacat cati nimechpohuilis. Se tacat mocualtaliyaya para quisas para yas huejca. Huan quinnotzqui itequipanojcahua huan quinmacac itomi para quitequihuise quema yaya amo aqui. </div>
<div class='p'>
<span class="verse" id="MT25_15">15&#160;</span>“Huan nopa teteco quimacac sese nopa tomi quej moilhui para yajatis quitequihuis. Se quimacac macuili bolsas ten itomi, huan seyoc quimacac ome bolsas ten itomi, huan seyoc quimacac se bolsa. Teipa quisqui huan yajqui huejca. 
<span class="verse" id="MT25_16">16&#160;</span>Huan nopa tetequipanojquet cati quiselijtoya macuili bolsas ten itomi iteco nimantzi yajqui quitequihuito nopa tomi para tacohuas huan tanamacas, huan quema panotiyajqui tonali, quitantoya seyoc macuili bolsas. 
<span class="verse" id="MT25_17">17&#160;</span>Huan nopa tetequipanojquet cati quiselijtoya ome bolsas ten itomi nojquiya quitequihui nopa tomi para tacohuas huan tanamacas huan quema panotiyajqui tonali, quitanqui seyoc ome bolsas. 
<span class="verse" id="MT25_18">18&#160;</span>Pero nopa cati san quiselijtoya se bolsa ten itomi, amo ya nopa quichijqui. Yaya yajqui taxahuato huan quitalpacho nopa tomi cati iteco quimacatoya. </div>
<div class='p'>
<span class="verse" id="MT25_19">19&#160;</span>“Huan quema ya panotoya miyac tonali, ininteco tacuepili para quichihuas cuentas inihuaya. 
<span class="verse" id="MT25_20">20&#160;</span>Huan hualajqui nopa tacat cati quiselijtoya macuili bolsas ten itomi huan quimacac nopa tomi huan nojquiya quimacac nopa seyoc macuili cati ya quitantoya. Huan ne tetequipanojquet quiilhui: ‘Noteco, techcahuilijtejqui macuili bolsas ten motomi, huan xiquita ya nijtantoc seyoc macuili bolsas.’ 
<span class="verse" id="MT25_21">21&#160;</span>Huan iteco quiilhui: ‘Nelía cuali. Ta tinotequipanojca cati temachti. Cuali techtequipano ica nopa quentzi cati nimitzmacac. Huajca ama más miyac nimitzcahuilis momaco. Xicalaqui nochaj nohuaya huan nochipa tipaquise san sejco.’ </div>
<div class='p'>
<span class="verse" id="MT25_22">22&#160;</span>“Huan hualajqui nopa tacat cati quiselijtoya ome bolsas ten tomi huan quiilhui: ‘Noteco, techmacac ome bolsas ten motomi huan ya nijtanqui seyoc ome bolsas.’ </div>
<div class='p'>
<span class="verse" id="MT25_23">23&#160;</span>“Huan iteco quiilhui: ‘Nelía cuali. Tinotequipanojca cati temachti. Cuali techtequipano ica nopa quentzi cati nimitzmacac. Huajca ama más miyac nimitzcahuilis momaco. Xicalaqui nochaj nohuaya huan nochipa tipaquise san sejco.’ </div>
<div class='p'>
<span class="verse" id="MT25_24">24&#160;</span>“Huan yaya cati quiselijtoya se bolsa ten itomi iteco hualajqui huan quiilhui nopa teteco: ‘Noteco, na nijmatqui para chicahuac titanahuatía. Timoaxcatijque tomi cati amo tijtantoc huan tipixca campa amo tijtoctoc. 
<span class="verse" id="MT25_25">25&#160;</span>Yeca nimitzimacasqui huan niyajqui nijtalpachoto motomi. Xiquita nica eltoc.’ </div>
<div class='p'>
<span class="verse" id="MT25_26">26&#160;</span>“Huan iteco quiilhui: ‘Ta tiamo cual tetequipanojquet. Nelía titatzihui. Tijmatqui nimoaxcatía tomi cati amo nijtantoc huan nipixca campa amo nijtoctoc. 
<span class="verse" id="MT25_27">27&#160;</span>Huajca tijtalijtosquía notomi ipan se banco para nechmacatosquíaj itanca quema nimocuetqui.’ </div>
<div class='p'>
<span class="verse" id="MT25_28">28&#160;</span>“Huajca nopa teteco quiilhui seyoc: ‘Xijquixtili nopa bolsa ten notomi cati nijcahuilijtejqui imaco huan xijmaca yaya cati quipiya majtacti bolsas. 
<span class="verse" id="MT25_29">29&#160;</span>Pampa cati quitequihuía cuali cati quipiya masque miyac, iteco quimacas más. Huan cati amo quitequihuía cuali cati quipiya, masque quentzi quipiya, iteco quiquixtilis nopa quentzi cati quipixtoya. 
<span class="verse" id="MT25_30">30&#160;</span>Huan ni tetequipanojquet cati amo quitequihui cati quipixqui, xijmajcahua campa nelpano tzintayohua, campa masehualme chocaj huan tanhuehuechocaj pampa tahuel taijyohuíaj.’ </div>
<div class='s'>Toteco tetajtolsencahuas quema tacuepilis </div>
<div class='p'>
<span class="verse" id="MT25_31">31&#160;</span>“Na cati niMocuetqui Masehuali sempa nihualas ipan taltipacti ipan tatanexti huan nohuaya hualase nopa ilhuicac ehuani cati tatzejtzeloltique. Huan quema nihualas, nimosehuis ipan nosiya cati yejyectzi huan nitetajtolsencahuas. 
<span class="verse" id="MT25_32">32&#160;</span>Huan mosentilise noixpa nochi masehualme ten nochi talme huan na niquiniyocatalis cati cualme huan cati amo cualme quej se tamocuitahuijquet quiniyocatalía borregojme huan chivojme. 
<span class="verse" id="MT25_33">33&#160;</span>Huan nopa borregojme niquintalis ipan nonejmat huan nopa chivojme ipan noarraves. 
<span class="verse" id="MT25_34">34&#160;</span>Huan na nitanahuatijquet niquinilhuis nopa masehualme cati itztose ipan nonejmat: ‘Xihualaca amojuanti cati noTata amechtiochijtoc. Xicalaquica campa yaya tanahuatía, pampa huejcajquiya quema ayemo oncayaya taltipacti, yaya quisencajqui ya nopa para teipa anquiselise. 
<span class="verse" id="MT25_35">35&#160;</span>Pampa nimayanayaya huan amojuanti antechtamacaque, huan quema niamiquiyaya, amojuanti antechamacaque. Huan nieliyaya se sejcoyoc ejquet ipan amoaltepe, huan antechselijque ipan amochajchaj. 
<span class="verse" id="MT25_36">36&#160;</span>Amo nijpiyayaya cati nimoquentis huan antechmacaque noyoyo. Nimococohuayaya huan antechmocuitahuitoj. Niitztoya ipan tatzacti huan anyajque antechitatoj.’ </div>
<div class='p'>
<span class="verse" id="MT25_37">37&#160;</span>“Huan teipa nopa cati xitahuaque iixpa Toteco nechtatzintoquilise: ‘Toteco, ¿quemaya timitzitaque timayanayaya huan timitztamacaque, o quema tiamiquiyaya huan timitzamacaque? 
<span class="verse" id="MT25_38">38&#160;</span>Huan ¿quemaya timitzpantijque quej se sejcoyoc ejquet ipan toaltepe, huan timitzselijque ipan tochajchaj, o amo tijpiyayaya moyoyo huan timitzyoyontijque? 
<span class="verse" id="MT25_39">39&#160;</span>Huan ¿quemaya timococohuayaya o tiitztoya ipan tatzacti huan timitzitatoj?’ </div>
<div class='p'>
<span class="verse" id="MT25_40">40&#160;</span>“Huan na niTanahuatijquet niquinilhuis: ‘Nelía nimechilhuía, quema anquipalehuiyayaj se ten ni noicnihua cati teicneltzitzi, niquitac quej elisquía na antechpalehuiyayaj.’ </div>
<div class='p'>
<span class="verse" id="MT25_41">41&#160;</span>“Huan teipa niquinilhuis inijuanti cati itztoque ipan noarraves: ‘Techtalcahuica anamo cuajcualme. Xiyaca ipan nopa tit cati amo quema sehuis cati Toteco quisencajtoc para Amocualtacat huan iajacahua. 
<span class="verse" id="MT25_42">42&#160;</span>Pampa nimayanayaya huan amo teno antechmacaque ma nijcua, huan niamiquiyaya huan amo antechamacaque. 
<span class="verse" id="MT25_43">43&#160;</span>Huan nieliyaya se sejcoyoc ejquet ipan moaltepe, huan amo antechselijque ipan amochajchaj. Antechitaque quema amo nijpiyayaya noyoyo para nimoquentis, huan amo antechmacaque noyoyo. Nimococohuayaya huan niitztoya ipan tatzacti, huan amo antechpalehuijque.’ </div>
<div class='p'>
<span class="verse" id="MT25_44">44&#160;</span>“Huan inijuanti nojquiya nechtatzintoquilise: ‘Toteco, ¿quemaya timitzitaque timayana, o tiamiqui, o sejcoyoc tiejquet, o amo tijpiya moyoyo? ¿Quemaya timitzitaque timococohua o ipan tatzacti huan amo timitzpalehuijque?’ </div>
<div class='p'>
<span class="verse" id="MT25_45">45&#160;</span>“Huan na niquinnanquilis: ‘Nelía nimechilhuía, pampa amo anquinpalehuijque ni noicnihua cati teicneltzitzi, huajca niquita quej elisquía amo antechpalehuijque na.’ </div>
<div class='p'>
<span class="verse" id="MT25_46">46&#160;</span>“Huan nopa masehualme yase campa Toteco quintatzacuiltis para nochipa, huan nopa masehualme cati xitahuaque iixpa Toteco yase ilhuicac campa itztose para nochipa.”  </div>
<div class='psalmlabel' id='MT26_0'> 26</div>
<div class='s'>Quisencajque quenicatza quiitzquise Jesús </div>
<div class='r'>(Mr. 14:1-2; Lc. 22:1-2; Jn. 11:45-53) </div>
<div class='p'>
<span class="verse" id="MT26_1">1&#160;</span>Quema Jesús tanqui quiijtohua nochi ni camanali, techilhui tiimomachtijcahua: </div>
<div class='p'>
<span class="verse" id="MT26_2">2&#160;</span>―Anquimatij san polihui ome tonati para nopa ilhuit cati itoca Pascua campa nechtemactilise na cati niMocuetqui Masehuali para nechcuamapeloltise. </div>
<div class='p'>
<span class="verse" id="MT26_3">3&#160;</span>Huan ipan nopa tonal nojquiya nopa tayacanca totajtzitzi huan nopa huehue tacame ten israelitame mosentilijque ichaj Caifás nopa hueyi totajtzi. 
<span class="verse" id="MT26_4">4&#160;</span>Huan san sejco quisencajque quenicatza huelis quicajcayahuase huan quiitzquise Jesús para quimictise. 
<span class="verse" id="MT26_5">5&#160;</span>Pero quiijtohuayayaj: </div>
<div class='p'>―Ma amo tiquitzquica ipan ni ilhuit pampa huelis nopa miyaqui masehualme sentic motananase huan techtehuise. </div>
<div class='s'>Se sihuat quitequili taajhuiyacayot Jesús </div>
<div class='r'>(Mr. 14:3-9; Jn. 12:1-8) </div>
<div class='p'>
<span class="verse" id="MT26_6">6&#160;</span>Huan Jesús mocajtoya ipan altepet Betania ipan ichaj Simón cati achtohuiya tacayo palantoya. 
<span class="verse" id="MT26_7">7&#160;</span>Huan Jesús tacuayaya campa mesa huan ajsico se sihuat cati quihualicayaya se taajhuiyacayot cati tahuel patiyo ipan se frasco cati quicoyonijtoya ten se tet itoca alabastro. Huan quitequili ipan itzonteco Jesús. 
<span class="verse" id="MT26_8">8&#160;</span>Huan quema tiimomachtijcahua tiquitaque, ticualanque huan tiquijtojque: </div>
<div class='p'>―¿Para ten quinenpolohua ne taajhuiyacayot cati tahuel patiyo? 
<span class="verse" id="MT26_9">9&#160;</span>Hueltosquía tijnamacatosquíaj para miyac tomi huan tiquinmacatosquíaj cati teicneltzitzi. </div>
<div class='p'>
<span class="verse" id="MT26_10">10&#160;</span>Huan Jesús quimatqui cati tiquijtojque, huajca techilhui: </div>
<div class='p'>―Amo xijcuatotonica ni sihuat, pampa nechchihuilijtoc se cuali tamanti. 
<span class="verse" id="MT26_11">11&#160;</span>Mojmosta itztose teicneltzitzi amohuaya, pero na amo. Ayecmo huejcahuas niitztos amohuaya. 
<span class="verse" id="MT26_12">12&#160;</span>Ni sihuat nechtequili ni taajhuiyacayot pampa quej nopa quisencahua notacayo para quema nechtalpachose. 
<span class="verse" id="MT26_13">13&#160;</span>Nelía nimechilhuía, campa hueli ipan taltipacti campa masehualme tepohuilise icamanal Toteco, nojquiya teilhuise cati ni sihuat nechchihuilijtoc para nochi quielnamiquise. </div>
<div class='s'>Judas quinejqui quitemactilis Jesús </div>
<div class='r'>(Mr. 14:10-11; Lc. 22:3-6) </div>
<div class='p'>
<span class="verse" id="MT26_14">14&#160;</span>Huan se ten tojuanti tiimomachtijcahua Jesús cati quitocaxtiyayaj Judas Iscariote, yajqui quinitato nopa tayacanca totajtzitzi. 
<span class="verse" id="MT26_15">15&#160;</span>Huan quintatzintoquili: </div>
<div class='p'>―¿Quesqui antechmacase sinta nimechmactilis Jesús? </div>
<div class='p'>Huan nopa tayacanani quimacaque Judas treinta plata tomi. 
<span class="verse" id="MT26_16">16&#160;</span>Huan ipan nopa hora Judas pejqui quitemohua quema huelis quitemactilis Jesús. </div>
<div class='s'>Itacualis Tohueyiteco </div>
<div class='r'>(Mr. 14:12-25; Lc. 22:7-23; Jn. 13:21-30; 1 Co. 11:23-26) </div>
<div class='p'>
<span class="verse" id="MT26_17">17&#160;</span>Ipan nopa achtohui tonali ten nopa ilhuit, quema nochi quicuaj pantzi cati amo quipiya tasonejcayot, tiimomachtijcahua tihualajque campa Jesús itztoya huan tijtatzintoquilijque: </div>
<div class='p'>―¿Canque tijnequi ma tijsencahuaca nopa Pascua tacualisti para nochi tijcuase? </div>
<div class='p'>
<span class="verse" id="MT26_18">18&#160;</span>Huan Jesús techilhui: </div>
<div class='p'>―Xiyaca ipan ne altepet huan anquipantise se tacat huan anquiilhuise para niamotamachtijca niquijtohua ya monechcahuía nohora. Xiquilhuica monequi nijcuas nopa Pascua tacualisti nepa ichaj ihuaya nomomachtijcahua. </div>
<div class='p'>
<span class="verse" id="MT26_19">19&#160;</span>Huan tiimomachtijcahua Jesús tiyajque campa Jesús techilhui huan tijsencajque nopa Pascua tacualisti. </div>
<div class='p'>
<span class="verse" id="MT26_20">20&#160;</span>Huan quema tayohuixqui, Jesús mosehui campa mesa tohuaya timajtacti huan ome tiimomachtijcahua. 
<span class="verse" id="MT26_21">21&#160;</span>Huan quema titacuayayaj, yaya techilhui: </div>
<div class='p'>―Nelía nimechilhuía, se ten amojuanti nechtemactilis. </div>
<div class='p'>
<span class="verse" id="MT26_22">22&#160;</span>Huan nochi tojuanti tahuel timotequipachojque huan pejqui tijtatzintoquilíaj: </div>
<div class='p'>―¿Huelis na, noTeco? </div>
<div class='p'>
<span class="verse" id="MT26_23">23&#160;</span>Huan Jesús technanquili: </div>
<div class='p'>―Nechtemactilis yaya cati nohuaya quixolonía ipantzi ipan ni plato. 
<span class="verse" id="MT26_24">24&#160;</span>Melahuac monequi na cati niMocuetqui Masehuali nimiquis quej ijcuilijtoc ipan Icamanal Toteco, pero teicnelti yaya cati nechtemactilis. Tahuel hueyi nopa tatzacuiltilisti cati quiselis. Más cuali eltosquía para nopa tacat amo tacajtosquía. </div>
<div class='p'>
<span class="verse" id="MT26_25">25&#160;</span>Huan Judas cati quitemactilisquía quitatzintoquili Jesús: </div>
<div class='p'>―¿Huelis na, Tamachtijquet? </div>
<div class='p'>Huan Jesús quinanquili: </div>
<div class='p'>―Quena, ta. </div>
<div class='p'>
<span class="verse" id="MT26_26">26&#160;</span>Huan quema titacuayayaj, Jesús quiitzqui se pantzi huan quitascamatqui Itata huan quitapanqui, huan techmacac tiimomachtijcahua huan techilhui: </div>
<div class='p'>―Xijcuica ni pantzi huan xijcuaca. Ni notacayo. </div>
<div class='p'>
<span class="verse" id="MT26_27">27&#160;</span>Teipa quicuic se taza ica xocomeca at, huan quitascamatqui Itata huan techmacac, techilhui: </div>
<div class='p'>―Nochi amojuanti xiquica ipan ni taza, 
<span class="verse" id="MT26_28">28&#160;</span>pampa ni noeso cati nijtoyahuas para nijpehualtis nopa yancuic camanal sencahuali cati Toteco quichihua ica masehualme. 
<span class="verse" id="MT26_29">29&#160;</span>Huan nimechilhuía, ayecmo niquis xocomecat iayo hasta nopa tonal quema yancuic tiquise san sejco nepa campa noTata tanahuatía. </div>
<div class='s'>Pedro quiijtos amo quiixmati Jesús </div>
<div class='r'>(Mr. 14:26-31; Lc. 22:31-34; Jn. 13:36-38) </div>
<div class='p'>
<span class="verse" id="MT26_30">30&#160;</span>Teipa quema titanque tihuicaj se tiohuicat, tiquisque huan tiyajque campa nopa tepet cati itoca Olivos. 
<span class="verse" id="MT26_31">31&#160;</span>Huan Jesús techilhui: </div>
<div class='p'>―Nochi amojuanti antechcajtehuase ni tayohua pampa ijcuilijtoc ipan Icamanal Toteco cati noTata quiijto: ‘Nijmictis nopa tamocuitahuijquet huan nopa iborregojhua mosemanase.’ Quej nopa quiijtohua. 
<span class="verse" id="MT26_32">32&#160;</span>Pero teipa quema ya nimoyolcuitos, niyas hasta estado Galilea huan timonamiquise nopona. </div>
<div class='p'>
<span class="verse" id="MT26_33">33&#160;</span>Huan Pedro quinanquili, quiilhui: </div>
<div class='p'>―Masque nochi sequinoc mitzcajtehuase, na amo quema nimitzcajtehuas. </div>
<div class='p'>
<span class="verse" id="MT26_34">34&#160;</span>Huan Jesús quiilhui: </div>
<div class='p'>―Nelía nimitzilhuía, ni yohuali quema ayemo tzajtzi se cuapele, tiquinilhuis masehualme expa para amo techixmati. </div>
<div class='p'>
<span class="verse" id="MT26_35">35&#160;</span>Huan Pedro sempa quiilhui: </div>
<div class='p'>―Masque monequi nimiquis mohuaya, amo quema niquijtos para amo nimitzixmati. </div>
<div class='p'>Huan nochi tiimomachtijcahua nojquiya ya nopa tiquilhuijque. </div>
<div class='s'>Jesús motatajti ica Itata nepa Getsemaní </div>
<div class='r'>(Mr. 14:32-42; Lc. 22:39-46) </div>
<div class='p'>
<span class="verse" id="MT26_36">36&#160;</span>Huan Jesús techhuicac hasta campa itoca Getsemaní huan techilhui tiimomachtijcahua: </div>
<div class='p'>―Ximosehuica nica huan na niya nimotatajtiti. </div>
<div class='p'>
<span class="verse" id="MT26_37">37&#160;</span>Huan Jesús quinhuicac Pedro huan nopa ome imomachtijcahua cati eliyayaj itelpocahua Zebedeo. Huan yaya pejqui tahuel motequipachohua huan taijyohuía. 
<span class="verse" id="MT26_38">38&#160;</span>Huan quinilhui nopa eyi: </div>
<div class='p'>―Tahuel nimoyoltequipachohua hasta nijmati huelis nimiquis amantzi san ica tequipacholi. Ximocahuaca nica. Xitachixtoca nohuaya. </div>
<div class='p'>
<span class="verse" id="MT26_39">39&#160;</span>Huan Jesús yajqui se quentzi iniixmelac huan moixtapacho talchi huan pejqui motatajtía huan quiijto: </div>
<div class='p'>―Notata, sinta tihuelisquía, techquixtili ni taijyohuilisti cati huala para ma amo nechajsi. Pero amo xijchihua cati na nijnequi, san xijchihua cati ta mopaquilis. </div>
<div class='p'>
<span class="verse" id="MT26_40">40&#160;</span>Huan quema tanqui motatajtía ica Itata, mocuetqui campa itztoyaj nopa eyi imomachtijcahua huan quinpanti cochtoque. Huajca Jesús quiilhui Pedro: </div>
<div class='p'>―¿Amo anhuelque antachixtoque nohuaya para se hora? 
<span class="verse" id="MT26_41">41&#160;</span>Xitachixtoca huan ximotatajtica para amo amechyoltilanas tajtacoli. Amotonal quinequi quichihuas cati nimechnahuatía, pero amotacayo amo quipiya tetili. </div>
<div class='p'>
<span class="verse" id="MT26_42">42&#160;</span>Huan Jesús sempa yajqui se quentzi huan motatajti huan quiijto: </div>
<div class='p'>―Notata, sinta amo tihueli techijcuenilis ni taijyohuilisti huan monequi niquijyohuis, huajca xijchihua cati ta mopaquilis. </div>
<div class='p'>
<span class="verse" id="MT26_43">43&#160;</span>Huan sempa mocuetqui Jesús campa nopa eyi imomachtijcahua huan quinpanti cochtoque pampa nelía cochisnequiyayaj. 
<span class="verse" id="MT26_44">44&#160;</span>Huan sempa quincajtejqui huan sempa yajqui motatajtito ica expa. Huan sempa quiilhui Itata cati quiilhui achtohuiya. 
<span class="verse" id="MT26_45">45&#160;</span>Huan sempa mocuetqui campa imomachtijcahua, huan quinilhui: </div>
<div class='p'>―¿Noja ancochtoque huan anmosiyajquetzaj? Xiquitaca, ya ajsic hora para masehualme nechtemactilise na cati niMocuetqui Masehuali inimaco amo cuajcualme. 
<span class="verse" id="MT26_46">46&#160;</span>Ximoquetzaca huan ma ya tiyaca. Xiquitaca, ya huala yaya cati nechtemactilis. </div>
<div class='s'>Tacame quiitzquijque Jesús </div>
<div class='r'>(Mr. 14:43-50; Lc. 22:47-53; Jn. 18:2-11) </div>
<div class='p'>
<span class="verse" id="MT26_47">47&#160;</span>Huan quema Jesús noja camanaltiyaya, ajsico Judas se ten timajtacti huan ome tiimomachtijcahua. Yaya hualayaya inihuaya miyac tacame cati quihualicayayaj machetas huan cuahuit cati quintitantoyaj nopa tayacanca totajtzitzi huan nopa huehue tacame ten israelitame. 
<span class="verse" id="MT26_48">48&#160;</span>Huan Judas cati quitemactiliyaya Jesús, ya quinmacatoya nopa tacame se tanextili para cati quitzoponisquía, yaya elisquía Jesús cati quitemohuayayaj, huajca ma quiitzquica. </div>
<div class='p'>
<span class="verse" id="MT26_49">49&#160;</span>Huajca Judas nimantzi monechcahuico campa Jesús huan quiilhui: </div>
<div class='p'>―Ya tapoyahui, tamachtijquet. </div>
<div class='p'>Huan quitzoponi. 
<span class="verse" id="MT26_50">50&#160;</span>Huan Jesús quiilhui: </div>
<div class='p'>―Nohuampo, nimantzi xijchihua cati tihualajtoc para tijchihuas. </div>
<div class='p'>Huan nopa tacame monechcahuijque huan quiitzquijque Jesús, huan quihuicaque. </div>
<div class='p'>
<span class="verse" id="MT26_51">51&#160;</span>Huan se imomachtijca Jesús cati itztoya ihuaya quiquixti imacheta huan quimaquili itequipanojca nopa hueyi totajtzi, huan quitzontequili inacas. 
<span class="verse" id="MT26_52">52&#160;</span>Huajca Jesús quiilhui: </div>
<div class='p'>―Xijcalaqui momacheta ipan icuetaxo pampa cati tatehuíaj ica macheta, nojquiya quinmictise ica macheta. 
<span class="verse" id="MT26_53">53&#160;</span>¿Amo anquimatij nihuelisquía nimotatajtisquía ica noTata huan yaya nimantzi nechtitanilisquía quipano setenta mil ilhuicac ehuani para nechmanahuiquij? 
<span class="verse" id="MT26_54">54&#160;</span>Pero sinta quej nopa nijchihuas, ¿quenicatza mochihuas cati ijcuilijtoc ipan Icamanal Toteco para mochihuas? </div>
<div class='p'>
<span class="verse" id="MT26_55">55&#160;</span>Huan teipa Jesús quinilhui nopa tacame cati hualajtoyaj: </div>
<div class='p'>―¿Para ten anhualajtoque nica para antechitzquise ica machetas huan ica cuahuit quej nielisquía se tachtejquet? Mojmosta nitamachtiyaya ipan nopa hueyi tiopamit huan amo quema antechitzquijque. 
<span class="verse" id="MT26_56">56&#160;</span>Pero masque amo anquimatij taya anquichihuaj ipan ni tonali, anquichihuaj nochi ni tamanti para ma motamichihua cati itajtolpanextijcahua Toteco quiijcuilojque huejcajquiya ipan Icamanal Toteco. </div>
<div class='p'>Huan nochi tiimomachtijcahua tijcajtejque huan ticholojque. </div>
<div class='s'>Jesús iniixpa tayacanani </div>
<div class='r'>(Mr. 14:53-65; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MT26_57">57&#160;</span>Huan nopa tacame cati quiitzquijque Jesús quihuicaque ichaj Caifás, nopa hueyi totajtzi. Nopona mosentilijtoyaj nopa tamachtiani ten itanahuatil Moisés huan nopa huehue tacame ten israelitame. 
<span class="verse" id="MT26_58">58&#160;</span>Huan Pedro nojquiya quinhuejcatoquilijtiyajqui hasta ajsitoj campa caltemit cati calaqui ipan icalixpa Caifás. Huan Pedro nojquiya calajqui, mosehuito inihuaya tetequipanohuani para quiitas taya panosquía. </div>
<div class='p'>
<span class="verse" id="MT26_59">59&#160;</span>Huan nopa tayacanca totajtzitzi huan huehue tacame ten israelitame huan nochi nopa tasentilisti ten tequichihuani cati más huejhueyi quitemohuayayaj se para tatestigojquetzas ica se istacatili para ica quitelhuise Jesús huan quej nopa huelisquíaj quitemactilise para ma miqui. 
<span class="verse" id="MT26_60">60&#160;</span>Huan amo teno quipantijque cati ica huelis quitelhuise, masque miyac testigos hualajtoyaj para quiistacahuise. Pero teipa ome tacame moquetzque, 
<span class="verse" id="MT26_61">61&#160;</span>huan quiijtojque: </div>
<div class='p'>―Ni tacat Jesús quiijto para huelis quisosolos itiopa Toteco huan sempa quichihuas ica eyi tonati. </div>
<div class='p'>
<span class="verse" id="MT26_62">62&#160;</span>Huan nopa hueyi totajtzi moquetzqui huan quitatzintoquili Jesús: </div>
<div class='p'>―¿Amo teno titananquilía? ¿Tiquijto cati ica mitztelhuíaj o amo tiquijto? </div>
<div class='p'>
<span class="verse" id="MT26_63">63&#160;</span>Huan Jesús amo molini. Huan nopa hueyi totajtzi quiilhui: </div>
<div class='p'>―Nimitznahuatía xijtestigojquetza Toteco Dios cati itztoc, huan techilhui sinta tiIcone Toteco huan sinta tiCristo cati Toteco quiijto techtitanilisquía. </div>
<div class='p'>
<span class="verse" id="MT26_64">64&#160;</span>Huan Jesús quiilhui: </div>
<div class='p'>―Quena, na niCristo. Huan nojquiya nimitzilhuía, teipa antechitase na cati niMocuetqui Masehuali quema nimosehuijtos inejmat Toteco Dios cati quipiya nochi chicahualisti. Huan antechitase quema sempa nihualas ipan mixti ten ilhuicac. </div>
<div class='p'>
<span class="verse" id="MT26_65">65&#160;</span>Huajca nopa hueyi totajtzi quitzayanqui iyoyo para quinextilis para tahuel temajmati ica cati Jesús quiijto. Huajca quinilhui nopa sequinoc: </div>
<div class='p'>―Xijcaquica, yaya mochihua quej Toteco Dios pampa yon quentzi amo quiita para ipati. ¿Para ten monequi más testigos? Anquicactoque para mochihua yaya Toteco Dios. 
<span class="verse" id="MT26_66">66&#160;</span>¿Taya tatzacuiltilisti anmoilhuíaj quinamiqui para quiselis? </div>
<div class='p'>Huan quinanquilijque: </div>
<div class='p'>―Monequi ma miqui. </div>
<div class='p'>
<span class="verse" id="MT26_67">67&#160;</span>Huajca quiixchajchaque, huan quimaquilijque ica inimatolo. Huan sequinoc quiixtajtatzinijque, 
<span class="verse" id="MT26_68">68&#160;</span>huan quiilhuijque: </div>
<div class='p'>―Sinta nelía ta tiCristo, xicamanalti quej se tajtolpanextijquet huan techilhui ajquiya mitzmaquilía. </div>
<div class='s'>Pedro quiijto amo quiixmati Jesús </div>
<div class='r'>(Mr. 14:66-72; Lc. 22:56-62; Jn. 18:15-18, 25-27) </div>
<div class='p'>
<span class="verse" id="MT26_69">69&#160;</span>Huan Pedro noja mosehuijtoya calixpa huan se ichpoca tequipanojquet quinechcahuico huan quiilhui: </div>
<div class='p'>―Ta nojquiya tiitztoya ihuaya Jesús cati ehua estado Galilea. </div>
<div class='p'>
<span class="verse" id="MT26_70">70&#160;</span>Huan Pedro istacatqui iniixpa nochi cati itztoyaj nepa. Quiijto: </div>
<div class='p'>―Amo, amo nijmati taya tiquijtohua. </div>
<div class='p'>
<span class="verse" id="MT26_71">71&#160;</span>Huan Pedro yajqui calteno campa caltemit huan seyoc ichpoca tequipanojquet quiitac huan quinilhui nochi cati mosehuijtoyaj nopona: </div>
<div class='p'>―Ni tacat nojquiya itztoya ihuaya Jesús cati ehua altepet Nazaret. </div>
<div class='p'>
<span class="verse" id="MT26_72">72&#160;</span>Huan Pedro sempa quiijto para amo, huan quitestigojquetzqui Toteco huan quiijto: </div>
<div class='p'>―Amo niquixmati ne tacat. </div>
<div class='p'>
<span class="verse" id="MT26_73">73&#160;</span>Huan quentzi teipa monechcahuicoj campa Pedro nopa tacame cati itztoyaj nopona huan quiilhuijque: </div>
<div class='p'>―Nelía ta tiitztoya se tiimomachtijca pampa quej ticamanalti mitznextía canque tiehua. </div>
<div class='p'>
<span class="verse" id="MT26_74">74&#160;</span>Huan Pedro pejqui tatelchihua huan quitestigojquetza Toteco, huan quiijto: </div>
<div class='p'>―Amo niquixmati ne tacat. </div>
<div class='p'>Huan nimantzi tzajtzic se cuapele. 
<span class="verse" id="MT26_75">75&#160;</span>Huajca Pedro quielnamijqui cati Jesús quiilhui para quema ayemo tzajtziyaya se cuapele, Pedro quinilhuisquía masehualme expa para amo quiixmati. Huajca Pedro quisqui huan tahuel chocac.  </div>
<div class='psalmlabel' id='MT27_0'> 27</div>
<div class='s'>Jesús iixpa Pilato </div>
<div class='r'>(Mr. 15:1; Lc. 23:1-2; Jn. 18:28-32) </div>
<div class='p'>
<span class="verse" id="MT27_1">1&#160;</span>Huan quema tanesqui, nochi nopa tayacanca totajtzitzi huan huehue tacame ten israelitame quisencajque quenicatza quichihualtise nopa hueyi tequichijquet para quiijtos para monequi miquis Jesús. 
<span class="verse" id="MT27_2">2&#160;</span>Huan nopa soldados quiilpijque Jesús huan quihuicaque iixpa gobernador Poncio Pilato. </div>
<div class='s'>Mijqui Judas </div>
<div class='p'>
<span class="verse" id="MT27_3">3&#160;</span>Huan quema Judas cati quitemactilijtoya quiitac para inijuanti quitemactiliyayaj Jesús para ma miqui, tahuel motequipacho ica cati quichijtoya. Huan quihuicac nopa treinta plata tomi, huan quincuepili nopa tayacanca totajtzitzi huan huehue tacame ten israelitame, 
<span class="verse" id="MT27_4">4&#160;</span>huan quinilhui: </div>
<div class='p'>―Nitajtacolchijtoc pampa nimechmactili yaya cati amo quipiya tajtacoli. </div>
<div class='p'>Pero inijuanti quinanquilijque: </div>
<div class='p'>―Para tojuanti amo teno. Ta tijmati. </div>
<div class='p'>
<span class="verse" id="MT27_5">5&#160;</span>Huan Judas quitepejqui nopa plata tomi tiopan calijtic. Teipa quistejqui huan yajqui moquechcuapiloto hasta mijqui. </div>
<div class='p'>
<span class="verse" id="MT27_6">6&#160;</span>Huan nopa tayacanca totajtzitzi quicuique nopa plata tomi huan quiijtojque: </div>
<div class='p'>―Amo cuali para tijmanelose ni tomi ihuaya ne seyoc ipan nopa caja tiopan calijtic pampa ica ni tomi tijtaxtahuijque cati techmactili Jesús para ma miqui, huajca ni tomi quihuica esti. </div>
<div class='p'>
<span class="verse" id="MT27_7">7&#160;</span>Teipa quisencajque taya quichihuasquíaj ica nopa tomi huan quicojque ital se chachapalchijquet para nopona quintaltocasquíaj cati seyoc tali ehuani. 
<span class="verse" id="MT27_8">8&#160;</span>Huajca nopa tali quitocaxtijque Tali ten Esti. Huan quej nopa itoca hasta ama. 
<span class="verse" id="MT27_9">9&#160;</span>Huajca ya ni quitamilti cati tajtolpanextijquet Jeremías huejcajquiya quiijcuilo para teipa mochihuas. Yaya quiijto: “Nopa israelita tacame quitalise para ipati treinta plata tomi para ya nopa quiixtahuase. 
<span class="verse" id="MT27_10">10&#160;</span>Teipa quicuise nopa tomi huan ica quicohuase ital se chachapalchijquet pampa quej nopa Toteco quinnahuatis ma quichihuaca.” </div>
<div class='s'>Pilato quitatzintoquili Jesús </div>
<div class='r'>(Mr. 15:2-5; Lc. 23:3-5; Jn. 18:33-38) </div>
<div class='p'>
<span class="verse" id="MT27_11">11&#160;</span>Huan Jesús moquetztoya iixpa gobernador huan yaya quitatzintoquili: </div>
<div class='p'>―¿Ta tiinintanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena, na. </div>
<div class='p'>
<span class="verse" id="MT27_12">12&#160;</span>Huan quema nopa tayacanca totajtzitzi huan nopa huehue tacame ten israelitame quitelhuiyayaj Jesús iixpa nopa gobernador, yaya amo molini. 
<span class="verse" id="MT27_13">13&#160;</span>Huajca Pilato quitatzintoquili Jesús: </div>
<div class='p'>―¿Amo tijcaqui ica quesqui tamanti mitztelhuíaj? </div>
<div class='p'>
<span class="verse" id="MT27_14">14&#160;</span>Pero noja Jesús amo teno tananquili, huan yeca nelía quitetzaitac nopa gobernador. </div>
<div class='s'>Pilato quiijto para ma miqui Jesús </div>
<div class='r'>(Mr. 15:6-20; Lc. 23:13-25; Jn. 18:38–19:16) </div>
<div class='p'>
<span class="verse" id="MT27_15">15&#160;</span>Sese xihuit ipan nopa Pascua ilhuit, Gobernador Pilato ya momajtoya quiquixtía se cati tzactoc ipan tatzacti para ma yahui ichaj. Huan quiquixtisquía cati nopa miyac masehualme quitapejpenisquíaj. 
<span class="verse" id="MT27_16">16&#160;</span>Huan ipan nopa tonali itztoya ipan tatzacti se tacat itoca Barrabás cati nochi quimatiyayaj para se fiero tacat. 
<span class="verse" id="MT27_17">17&#160;</span>Huajca mosentilijque nopa miyac masehualme, huan Pilato quintatzintoquili: </div>
<div class='p'>―¿Ajquiya anquinequij ma nijquixtis ipan tatzacti para yas ichaj? ¿Nimechmacas Barrabás o ni Jesús cati masehualme quitocaxtíaj nopa Cristo? </div>
<div class='p'>
<span class="verse" id="MT27_18">18&#160;</span>Pilato quiijto ya ni pampa quinequiyaya quiquixtis Jesús. Quimatiyaya para nopa tayacanani quihualiquilijque san pampa quichicoitayayaj pampa nochi masehualme quitoquiliyayaj. </div>
<div class='p'>
<span class="verse" id="MT27_19">19&#160;</span>Huan quema Pilato mosehuijtoya ipan isiyaj ipan nopa lugar para tetajtolsencahuas, isihua quititanili se camanali huan quiilhui: “Amo teno xijchihuili Jesús pampa yaya se tacat xitahuac. Tayohua niquitac tamanti fiero ten ya ipan se temicti.” </div>
<div class='p'>
<span class="verse" id="MT27_20">20&#160;</span>Pero nopa tayacanca totajtzitzi huan nopa huehue tacame ten israelitame quinchihualtijque nopa miyac masehualme cati itztoyaj nopona ma tajtanica para ma quiquixtis Barrabás huan ma quimicti Jesús. 
<span class="verse" id="MT27_21">21&#160;</span>Huajca nopa gobernador sempa quintatzintoquili: </div>
<div class='p'>―¿Ajquiya nijquixtis ten ne ome tacame? </div>
<div class='p'>Huan nopa masehualme quiilhuijque: </div>
<div class='p'>―Barrabás. </div>
<div class='p'>
<span class="verse" id="MT27_22">22&#160;</span>Huan Pilato quintatzintoquili: </div>
<div class='p'>―Huajca ¿taya nijchihuas ica Jesús cati quitocaxtíaj nopa Cristo? </div>
<div class='p'>Huan quinanquilijque: </div>
<div class='p'>―Xijcuamapelolti. </div>
<div class='p'>
<span class="verse" id="MT27_23">23&#160;</span>Huan Pilato quintajtani sempa: </div>
<div class='p'>―Pero ¿para ten? ¿Taya tajtacoli quichijtoc? </div>
<div class='p'>Pero nopa masehualme más tzajtziyayaj: </div>
<div class='p'>―Xijcuamapelolti. </div>
<div class='p'>
<span class="verse" id="MT27_24">24&#160;</span>Huan Pilato quiitac para amo huelis quimanahuis Jesús pampa nopa miyac masehualme ya pejque más mosisiníaj. Huajca tajtanqui se achi at para momajtequis, huan momajtequi iniixpa nochi nopa masehualme, huan quinilhui: </div>
<div class='p'>―Na amo nijhuica tajtacoli sinta miquis ni tacat cati cuali. Anquihuicase tajtacoli amojuanti sinta anquimictise. </div>
<div class='p'>
<span class="verse" id="MT27_25">25&#160;</span>Huan nochi nopa masehualme quinanquilijque huan quiilhuijque: </div>
<div class='p'>―Ma miqui huan ma tijhuicaca tajtacoli tojuanti huan toconehua. </div>
<div class='p'>
<span class="verse" id="MT27_26">26&#160;</span>Huajca quincahuili ma yas Barrabás quej inijuanti quinequiyayaj, huan tanahuati ma quihuitequica Jesús huan quinmactili para quicuamapeloltise. </div>
<div class='p'>
<span class="verse" id="MT27_27">27&#160;</span>Huan nopa soldados quihuicaque Jesús ipan nopa hueyi cali cati iaxca gobernador, huan quej seiscientos soldados mosentilijque huan quiyahualojque Jesús. 
<span class="verse" id="MT27_28">28&#160;</span>Huan quiquixtilijque iyoyo huan quiquentijque se yoyomit cati chichiltic quej tanahuatiani momatij moquentíaj. 
<span class="verse" id="MT27_29">29&#160;</span>Huan quixinepalojque se huitzcorona huan quitalilijque ipan itzonteco Jesús. Huan quitalilijque se ojta cuahuit ipan inejmat quej quipiya se tanahuatijquet huan pejque quihuihuiitaj. Motancuaquetzque iixpa huan quiilhuijque: </div>
<div class='p'>―¡Ma itzto miyac tonali ni inintanahuatijca israelitame! </div>
<div class='p'>
<span class="verse" id="MT27_30">30&#160;</span>Huan teipa quichajchaque huan quiquixtilijque nopa ojta cuahuit huan pejque ica quimaquilíaj itzonteco. 
<span class="verse" id="MT27_31">31&#160;</span>Huan teipa quema tanque quihuihuiitaj, quiquixtilijque nopa yoyomit cati huehueyac huan quiquentijque cati ipa iyoyo huan quihuicaque quicuamapeloltitoj. </div>
<div class='s'>Quicuamapeloltijque Jesús </div>
<div class='r'>(Mr. 15:21-32; Lc. 23:26-43; Jn. 19:17-27) </div>
<div class='p'>
<span class="verse" id="MT27_32">32&#160;</span>Huan quema inijuanti ya quistoyaj ipan altepet Jerusalén, quipantijque se tacat itoca Simón cati ehua tali Cirene huan quichihualtijque ma quiquechpano icuamapel Jesús. </div>
<div class='p'>
<span class="verse" id="MT27_33">33&#160;</span>Huan teipa ajsitoj ipan nopa lugar cati itoca Gólgota (cati quinequi quiijtos “Campa Onca Mijcatzontecomit”). 
<span class="verse" id="MT27_34">34&#160;</span>Huan nepa nopa soldados quiiltijque Jesús vinagre ihuaya se pajti cati chichic para ma tapolo. Pero Jesús san quiyeco huan quema quimachili taya quipixtoya, amo quiic. </div>
<div class='p'>
<span class="verse" id="MT27_35">35&#160;</span>Huan quema nopa soldados quimalavoshuijque Jesús ipan icuamapel, momajmacaque iyoyo huan mahuiltijque ica piltetzitzi para quiitase ajquiya quihuicasquía. Huajca quitamiltijque icamanal nopa tajtolpanextijquet cati quiijcuilo huejcajquiya campa quiijtohua: “Inijuanti momajmacase noyoyo huan mahuiltise para quiitase ajquiya quihuicas cati nimoquentía.” </div>
<div class='p'>
<span class="verse" id="MT27_36">36&#160;</span>Huan teipa nopa soldados mosehuijque para tamocuitahuise quema Jesús ya itztoya ipan icuamapel. 
<span class="verse" id="MT27_37">37&#160;</span>Huan quitalijque se tajcuiloli itzonta Jesús campa nesiyaya taya ica quitelhuijtoyaj. Huan nopa tajcuiloli quiijto: NI JESÚS, YAYA ININTANAHUATIJCA ISRAELITAME. </div>
<div class='p'>
<span class="verse" id="MT27_38">38&#160;</span>Huan quincuamapeloltijque ome tachtequini ipan inincuamapelhua nechca Jesús. Se ipan inejmat huan seyoc ipan iarraves. 
<span class="verse" id="MT27_39">39&#160;</span>Huan nochi masehualme cati panoyayaj nopona nojquiya quihuihuiitayayaj. Quiojoliniyayaj inintzonteco, 
<span class="verse" id="MT27_40">40&#160;</span>huan quiilhuiyayaj: </div>
<div class='p'>―Ta tiquijto tijsosolosquía nopa tiopan cali huan sempa tijchijchihuas ica eyi tonati. Huajca ximomaquixti. Sinta ta tiIcone Toteco, xitemo ten nopa cuamapeli. </div>
<div class='p'>
<span class="verse" id="MT27_41">41&#160;</span>Nojquiya quihuihuiitayayaj nopa tayacanca totajtzitzi, nopa tamachtiani ten itanahuatil Moisés, nopa fariseos huan nopa huehue tacame ten israelitame. Quiijtohuayayaj: </div>
<div class='p'>
<span class="verse" id="MT27_42">42&#160;</span>―Yaya quinmaquixti sequinoc pero amo hueli momaquixtía iselti. Sinta nelía yaya nopa tanahuatijquet ten tiisraelitame, huajca ma temo nimantzi ipan icuamapel huan huajca, quena, tijneltocase. 
<span class="verse" id="MT27_43">43&#160;</span>Yaya nochipa motemachi ipan Toteco, huajca ma Toteco quimanahui amantzi, sinta quinequi, pampa yaya quiijto para Icone Toteco. </div>
<div class='p'>
<span class="verse" id="MT27_44">44&#160;</span>Huan nopa tachtequini cati itztoyaj inechca ipan inincuamapel, nojquiya quihuihuiitayayaj. </div>
<div class='s'>Mijqui Jesús </div>
<div class='r'>(Mr. 15:33-41; Lc. 23:44-49; Jn. 19:28-30) </div>
<div class='p'>
<span class="verse" id="MT27_45">45&#160;</span>Huan ica tajco tona tzintayohuixqui campa hueli ipan taltipacti hasta las tres ica tiotac. 
<span class="verse" id="MT27_46">46&#160;</span>Huan nechca las tres Jesús camanaltic chicahuac huan quiijto: </div>
<div class='p'>“Elí, Elí, ¿lama sabactani?” </div>
<div class='p'>Ni camanali quinequi quiijtos: “NoTeco, noTeco, ¿para ten techtahuelcajtoc?” </div>
<div class='p'>
<span class="verse" id="MT27_47">47&#160;</span>Huan sequij tacame cati moquetztoyaj nechca quicajque icamanal huan amo quimachilijque taya quiijto, huan inijuanti quiijtojque: </div>
<div class='p'>―Ni tacat quinotza tajtolpanextijquet Elías. </div>
<div class='p'>
<span class="verse" id="MT27_48">48&#160;</span>Huan nimantzi se inijuanti motalo huan quicuito se tamanti cati tzotzoltic huan quiapacho ipan xocomeca at cati xococ huan quitali ipan se ojta cuahuit huan quitenamiquilti Jesús para ma quichichina. 
<span class="verse" id="MT27_49">49&#160;</span>Pero nopa sequinoc tacame quiilhuijque: </div>
<div class='p'>―Xijcahua. Ma tiquitaca sinta hualas Elías para quimanahuiqui. </div>
<div class='p'>
<span class="verse" id="MT27_50">50&#160;</span>Huan Jesús sempa camanaltic chicahuac huan quitemactili Itonal imaco Toteco. 
<span class="verse" id="MT27_51">51&#160;</span>Huan ipan nopa talojtzi, tzayanqui nopa hueyi cortina cati ica quitzactoyaj nopa cuarto campa Más Tatzejtzeloltic tiopan calijtic. Tzayanqui oncac, huejcapa hasta tatzinta. Huan mohuiso tali huan nochi huejhueyi teme motajcoitaque. 
<span class="verse" id="MT27_52">52&#160;</span>Huan ipan campo santo motapojque campa quintalpachojtoyaj mijcatzitzi huan moyolcuique miyac mijcatzitzi cati iaxcahua Toteco. 
<span class="verse" id="MT27_53">53&#160;</span>Quisque ipan iniostohua huan teipa quema Jesús ya moyolcuitoya, inijuanti calajque ipan altepet Jerusalén huan miyac masehualme quinitaque. </div>
<div class='p'>
<span class="verse" id="MT27_54">54&#160;</span>Huan se capitán ihuaya isoldados cati quimocuitahuiyayaj Jesús quiitaque quema mohuiso tali, huan quiitaque nochi sequinoc tamanti cati panoyaya, huan tahuel momajmatijque huan quiijtojque: </div>
<div class='p'>―Nelía ni tacat elqui Icone Toteco. </div>
<div class='p'>
<span class="verse" id="MT27_55">55&#160;</span>Huan itztoyaj nopona miyac sihuame cati quitetzaitayayaj Jesús ica huejca. Inijuanti quitoquilijtoyaj Jesús ten estado Galilea para quipalehuise ica ten monejqui. 
<span class="verse" id="MT27_56">56&#160;</span>Ipan nopa sihuame itztoyaj María Magdalena, María ininana Jacobo huan José, huan nojquiya ininana itelpocahua Zebedeo. </div>
<div class='s'>Quitalijque Jesús ipan ostot ipan se tepet </div>
<div class='r'>(Mr. 15:42-47; Lc. 23:50-56; Jn. 19:38-42) </div>
<div class='p'>
<span class="verse" id="MT27_57">57&#160;</span>Huan quema tiotaquixqui, ajsico se tominpixquet cati quitocaxtiyayaj José. Yaya ehuayaya altepet Arimatea huan quitoquili Jesús quej se imomachtijca. 
<span class="verse" id="MT27_58">58&#160;</span>Yaya yajqui quiitato gobernador Pilato huan quitajtani ma quicahuili quicuis itacayo Jesús. Huajca Pilato tanahuati para ma quimacaca. 
<span class="verse" id="MT27_59">59&#160;</span>Huan José quicuic itacayo Jesús huan quipijqui ica se hueyi yoyomit cati yancuic. 
<span class="verse" id="MT27_60">60&#160;</span>Huan quitali ipan se mijca ostot cati yancuic quicoyonijtoya ipan se hueyi tepexit para yaya iselti quitequihuisquía quema miquis. Huan quimimilo se hueyi tet para ica quitzajqui huan teipa quistejqui. 
<span class="verse" id="MT27_61">61&#160;</span>Huan María Magdalena huan nopa seyoc María mosehuijtoyaj imelac nopa ostot ipan se tepet quitachiliyayaj. </div>
<div class='s'>Soldados quimocuitahuijque campa quitalijtoyaj itacayo Jesús </div>
<div class='p'>
<span class="verse" id="MT27_62">62&#160;</span>Huan tonili quema ya panotoya nopa tonali para tacualtalise para nopa ilhuit, mosentilijque nopa tayacanca totajtzitzi huan fariseos iixpa Pilato, 
<span class="verse" id="MT27_63">63&#160;</span>huan quiilhuijque: </div>
<div class='p'>―Tate, tiquelnamiquij quema noja itztoya, nopa tacajcayajquet Jesús quiijto para quema miquis, ica eyi tonati moyolcuis. 
<span class="verse" id="MT27_64">64&#160;</span>Huajca xiquintitani soldados ma cuali quitzacuaca nopa ostot ipan nopa tepet huan quimocuitahuise hasta panos eyi tonati para amo hualase imomachtijcahua huan quihuicase itacayo huan teipa nochi masehualme quiijtose para moyolcuitoc. Quej nopa achi más tacajcayahuase teipa, huan amo quej achtohui quichihuayayaj. </div>
<div class='p'>
<span class="verse" id="MT27_65">65&#160;</span>Huajca Pilato quinilhui: </div>
<div class='p'>―Nica itztoque nosoldados. Xiquinhuicaca huan xijchihuaca nochi cati anquimatij anquichihuaj para ma mocahua neltemachti. </div>
<div class='p'>
<span class="verse" id="MT27_66">66&#160;</span>Huajca quinhuicaque nopa soldados huan quitzajque nopa ostot ipan tepexit huan quitalijque se sello ipan nopa tet para quimatisquíaj sinta se masehuali calaquisquía. Huan nopa soldados mocajque tamocuitahuijtoyaj.  </div>
<div class='psalmlabel' id='MT28_0'> 28</div>
<div class='s'>Jesús moyolcuic </div>
<div class='r'>(Mr. 16:1-8; Lc. 24:1-12; Jn. 20:1-10) </div>
<div class='p'>
<span class="verse" id="MT28_1">1&#160;</span>Huan teipa panoc sábado, nopa tonali para ma mosiyajquetzaca. Huan quema ayemo quisayaya tonati ipan domingo nopa achtohui tonali ipan semana, María Magdalena huan nopa seyoc María yajque quiitatoj nopa ostot ipan nopa tepet. 
<span class="verse" id="MT28_2">2&#160;</span>Huan quema itztoyaj ipan ojti, chicahuac mohuiso taltipacti pampa se ilhuicac ejquet hualtemoc ten ilhuicac, huan quiijcueni nopa hueyi tet huan ipan mosehui. 
<span class="verse" id="MT28_3">3&#160;</span>Huan nopa ilhuicac ejquet cahuaniyaya quej quema tapetani, huan iyoyo elqui nelchipahuac quej nexti. 
<span class="verse" id="MT28_4">4&#160;</span>Huan nopa soldados pejque huihuipicaj pampa tahuel quiimacasiyayaj. Teipa tapolojque huan huetzque quej mictoque. </div>
<div class='p'>
<span class="verse" id="MT28_5">5&#160;</span>Huan nopa ilhuicac ejquet quinilhui nopa sihuame cati ajsiyayaj: </div>
<div class='p'>―Amojuanti amo ximomajmatica. Nijmati anquitemohuaj Jesús cati quicuamapeloltijque. 
<span class="verse" id="MT28_6">6&#160;</span>Amo aqui nica. Ya moyolcuic quej quiijto quichihuas. Xihualaca, xijtachiliquij campa quitejque itacayo Tohueyiteco. 
<span class="verse" id="MT28_7">7&#160;</span>Huan teipa xiyajtihuetzica huan xiquinilhuitij imomachtijcahua para ya moyolcuitoc cati mictoya. Huan tayacantiyas hasta estado Galilea, huan nepa anquiitase. Ya ni nochi cati monequi nimechyolmelahuas. </div>
<div class='p'>
<span class="verse" id="MT28_8">8&#160;</span>Huan nopa sihuame nimantzi quisque ipan ostot ipan nopa tepet huan masque momajmatiyayaj, nojquiya tahuel paquiyayaj huan motalojtejque para quinyolmelahuatij imomachtijcahua. 
<span class="verse" id="MT28_9">9&#160;</span>Huan quema nopa sihuame yahuiyayaj ipan ojti para tayolmelahuatij, nimantzi quinamijque Jesús huan yaya quintajpalo, huan quinilhui: </div>
<div class='p'>―Ya tanesqui. </div>
<div class='p'>Huan nopa sihuame monechcahuitoj huan quiitzquijque iicxi huan quihueyimatque. 
<span class="verse" id="MT28_10">10&#160;</span>Huan Jesús quinilhui: </div>
<div class='p'>―Amo ximomajmatica. Xiyaca, xiquinyolmelahuatij noicnihua para ma yaca estado Galilea huan nepa timopantise. </div>
<div class='s'>Quintaxtahuijque soldados </div>
<div class='p'>
<span class="verse" id="MT28_11">11&#160;</span>Huan quema nopa sihuame yahuiyayaj ipan iniojhui, sequij nopa soldados yajque altepet Jerusalén huan quinilhuitoj nopa tayacanca totajtzitzi ten panotoya. 
<span class="verse" id="MT28_12">12&#160;</span>Huajca inijuanti mosentilijque ica nopa huehue tacame ten israelitame huan quisencajque san sejco para quinmacasquíaj miyac tomi nopa soldados para ma istacatica. 
<span class="verse" id="MT28_13">13&#160;</span>Quinilhui: </div>
<div class='p'>―Monequi anquiijtose para imomachtijcahua Jesús hualajque tayohua huan quicuicoj itacayo quema ancochtoyaj. 
<span class="verse" id="MT28_14">14&#160;</span>Huan sinta nopa gobernador quicaquis para ancochtoyaj huan cualanis amohuaya, huajca tijsencahuase para amo teno amopantis. </div>
<div class='p'>
<span class="verse" id="MT28_15">15&#160;</span>Huajca nopa soldados quiselijque nopa tomi huan quinilhuitoj masehualme quej nopa tayacanani quinilhuijque ma quiijtoca. Huan hasta ama ya ni nopa camanali cati mosemantinemi campa israelitame. </div>
<div class='s'>Jesús quintequimacac imomachtijcahua </div>
<div class='r'>(Mr. 16:14-18; Lc. 24:36-49; Jn. 20:19-23) </div>
<div class='p'>
<span class="verse" id="MT28_16">16&#160;</span>Huan teipa timajtacti huan se tiimomachtijcahua Jesús tiyajque estado Galilea hasta ipan nopa tepet campa Jesús technahuati ma timosentilica. 
<span class="verse" id="MT28_17">17&#160;</span>Huan quema tiquitaque Jesús ijcatoc nopona, tijhueyimatque, pero para sequij achi ohui para quineltocaque para nelía eliyaya Jesús cati itztoya tohuaya. 
<span class="verse" id="MT28_18">18&#160;</span>Huan Jesús technechcahuico huan techilhui: </div>
<div class='p'>―Toteco nechmacatoc nochi tanahuatili ipan ilhuicacti huan ipan taltipacti. 
<span class="verse" id="MT28_19">19&#160;</span>Huajca xiyaca ipan nochi talme huan xiquinmachtica masehualme ma elica nomomachtijcahua. Huan xiquincuaaltica ica itoca<a href='#FN14' epub:type='noteref' class='noteref'>*</a> Totata, huan ica notoca<a href='#FN15' epub:type='noteref' class='noteref'>†</a> na niIcone, huan ica itoca <a href='#FN16' epub:type='noteref' class='noteref'>‡</a> Itonal Toteco. 
<span class="verse" id="MT28_20">20&#160;</span>Xiquinmachtica ma quichihuaca nochi cati nimechilhuijtoc. Huan xijmatica ya ni, na niitztos amohuaya nochi tonali hasta tamis taltipacti. San ya nopa.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MT2_1"><span class="notemark">*</span> 2:1</a>
 <span class="ft">2:1 Herodes el Grande.</span></p></aside>
<aside epub:type='footnote' id="FN2"><p class="f"><a class="notebackref" href="#MT6_9"><span class="notemark">*</span> 6:9</a>
 <span class="ft">6:9 O ma mitzhueyichihuaca.</span></p></aside>
<aside epub:type='footnote' id="FN3"><p class="f"><a class="notebackref" href="#MT9_16"><span class="notemark">*</span> 9:16</a>
 <span class="ft">9:16 Jesús quinilhui ni tatenpohualisti para quinnextilis amo cuali quimanelose itamachtil ica cati huejcajquiya quineltocayayaj masehualme, pampa itamachtil eltoya se tamanti cati yancuic.</span></p></aside>
<aside epub:type='footnote' id="FN4"><p class="f"><a class="notebackref" href="#MT10_3"><span class="notemark">*</span> 10:3</a>
 <span class="ft">10:3 Nojquiya itoca Tadeo huan Lebeo.</span></p></aside>
<aside epub:type='footnote' id="FN5"><p class="f"><a class="notebackref" href="#MT10_25"><span class="notemark">†</span> 10:25</a>
 <span class="ft">10:25 Nopa masehualme quitocaxtijque Amocualtacat, Beelzebú.</span></p></aside>
<aside epub:type='footnote' id="FN6"><p class="f"><a class="notebackref" href="#MT12_21"><span class="notemark">*</span> 12:21</a>
 <span class="ft">12:21 Ipan itoca.</span></p></aside>
<aside epub:type='footnote' id="FN7"><p class="f"><a class="notebackref" href="#MT12_27"><span class="notemark">†</span> 12:27</a>
 <span class="ft">12:27 Nopa masehualme quitocaxtijque Amocualtacat, Beelzebú.</span></p></aside>
<aside epub:type='footnote' id="FN8"><p class="f"><a class="notebackref" href="#MT18_5"><span class="notemark">*</span> 18:5</a>
 <span class="ft">18:5 O pampa nechneltoca.</span></p></aside>
<aside epub:type='footnote' id="FN9"><p class="f"><a class="notebackref" href="#MT18_20"><span class="notemark">†</span> 18:20</a>
 <span class="ft">18:20 O masehualme cati nechneltocaj.</span></p></aside>
<aside epub:type='footnote' id="FN10"><p class="f"><a class="notebackref" href="#MT19_29"><span class="notemark">*</span> 19:29</a>
 <span class="ft">19:29 Pampa nechneltoca.</span></p></aside>
<aside epub:type='footnote' id="FN11"><p class="f"><a class="notebackref" href="#MT21_5"><span class="notemark">*</span> 21:5</a>
 <span class="ft">21:5 Altepet Jerusalén nojquiya itoca Sion.</span></p></aside>
<aside epub:type='footnote' id="FN12"><p class="f"><a class="notebackref" href="#MT23_39"><span class="notemark">*</span> 23:39</a>
 <span class="ft">23:39 Ica itequiticayo.</span></p></aside>
<aside epub:type='footnote' id="FN13"><p class="f"><a class="notebackref" href="#MT24_9"><span class="notemark">*</span> 24:9</a>
 <span class="ft">24:9 Por notoca.</span></p></aside>
<aside epub:type='footnote' id="FN14"><p class="f"><a class="notebackref" href="#MT28_19"><span class="notemark">*</span> 28:19</a>
 <span class="ft">28:19 O ica itequiticayo.</span></p></aside>
<aside epub:type='footnote' id="FN15"><p class="f"><a class="notebackref" href="#MT28_19"><span class="notemark">†</span> 28:19</a>
 <span class="ft">28:19 O ica notequiticayo.</span></p></aside>
<aside epub:type='footnote' id="FN16"><p class="f"><a class="notebackref" href="#MT28_19"><span class="notemark">‡</span> 28:19</a>
 <span class="ft">28:19 O itequiticayo.</span></p></aside>

<hr />
</div>
</div></body></html>
