<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="azz" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In cuali tajtoltzin de Dios SAN LUCAS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN LUCAS</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt'>ITATITANIL DE CRISTO, YEJUA IN SAN LUCAS, QUIJCUILOJ NIJÍN YANCUIC TAJTOLTZIN DE DIOS TEN CUALCUI NE NEMAQUIXTILIS  </div>
<div class='psalmlabel' id='LK1_0'> 1</div>
<div class='s'>Nican tajtoa de queniu Lucas quitajcuilohuilía in tequihua Teófilo </div>
<div class='p'>

<span class="verse" id="LK1_1">1&#160;</span>Huan yejua ya nijín hueyi melau que miacque taca tamatinime quiejecoayaj ya para quijcuilosque de catiyejua tequime mototoctilijtihualajque totechcacopaca tejuan tiitaneltocacahuan de Cristo Jesús. 
<span class="verse" id="LK1_2">2&#160;</span>Huan ne tetajtohuiltiani techmajmactijtihualajque nochi itequihuan de Cristo Jesús, ijcón queme yejuan quitilijtihualajque Cristo Jesús, porín yejuan motequitiltijtihualayaj ica in tanojnotzalis den Tajtoltzin de Dios. 
<span class="verse" id="LK1_3">3&#160;</span>Ica ya nojón niquixejecoa que semi quinamiqui nimitzonijcuilohuilis, tejuatzin de tiontequihua Teófilo, de queniu mototoctijtihualaya nochi nijín chihualis de Cristo ten mochihuaco ne achtopa. Huan yejua ya nijín nicchihuati porín nejua nicyectatemolijtihuitz ya ica nejmach nochi nijín chihualis de Cristo. 
<span class="verse" id="LK1_4">4&#160;</span>Huan ijcón, tejuatzin Teófilo, cachi oc ticyecajsicamatiquiu ya que nochi melau nochi ten mitzonnextilijtihualayaj ne ocsequin tamachtiani. </div>
<div class='s'>Nican tajtoa de queniu se ángel tanejmachtía que yoliquiu se tagat ten monotza Juan Taahuijque </div>
<div class='p'>
<span class="verse" id="LK1_5">5&#160;</span>Huan cuac in rey Herodes tayecantinemía campa Judeajcopaca, ijcuacón nojón tonalme nentinemía se tiopixcat judío ten monotzaya Zacarías, ten pohuía ihuan ne panti tiopantequitini de quinyecantihualaya ne huejcau tetat Abías. Huan isihuau Zacarías monotzaya Elisabet. Huan ne Elisabet no poutinemía ihuan ichancahuan de ne huejcau tiopixcat judío ten monotzac Aarón. 
<span class="verse" id="LK1_6">6&#160;</span>Huan ne Zacarías huan Elisabet yejuan yolchipaucanentinemíaj iixpantzinco Totajtzin Dios. Huan yejuan no quintacamatinemíaj nochi in tanahuatilme huan in tanextililisme de Totecotzin. Huan ijcón amo aquen huelía quinteluilis ica tensá tajtacol. 
<span class="verse" id="LK1_7">7&#160;</span>Huan Zacarías huan Elisabet amo quinpiayaj inconehuan porín Elisabet amo huelía tascaltis. Huan no porín yejuan catcaj semi xihuejque ya. 
<span class="verse" id="LK1_8">8&#160;</span>Huan ejcoc in tonal cuac in Zacarías huan itiopixcaicnihuan monequía tequitisque queme tiopixcame nepa tiopanijtic iixpantzinco Totajtzin Dios. 
<span class="verse" id="LK1_9">9&#160;</span>Huan quichiuque netátanti ijcón queme mohuicayaj in tiopixcame, para ijcón quitasquía aconi tayecanasquía tech nijín tequit. Ica ya nojón ejcoc in tonal que Zacarías monequía ma calaquis tiopanijtic para tapopochuis ica copal iixpantzinco Totajtzin Dios. 
<span class="verse" id="LK1_10">10&#160;</span>Huan cuac in Zacarías tapopochuijtinemía tiopanijtic, ijcuacón nochi in tagayot ne calampa motatatautilijtoyaj iixpantzinco Dios. </div>
<div class='p'>
<span class="verse" id="LK1_11">11&#160;</span>Ijcuacón monextico iixpan Zacarías se ángel taquehual de Dios. Huan in ángel moquetztihuetzico iyecmacopaca den altar ne mesa campa tapopochuijtinemía in Zacarías. 
<span class="verse" id="LK1_12">12&#160;</span>Huan cuac in Zacarías conitac in ángel, ijcuacón yejua hasta amo quimatía oc toni quichihuas porín mohueyiyolmoutiaya. 
<span class="verse" id="LK1_13">13&#160;</span>Pero in ángel quilij Zacarías ijcuín: </div>
<div class='p'>―Tejua Zacarías, amo ximoyolmouti porín Totajtzin Dios mitzcaquilij ya monetatatautilis. Ica ya nojón axcan mosihuatzin Elisabet quipías se oquichpil huan nojón oquichpil monequi nanquitocaytisque Juan. 
<span class="verse" id="LK1_14">14&#160;</span>Huan tejua Zacarías tiyolpactinemis huan timohuelitztinemis. Huan miacque tagayot moyolpactisque porín yoliquiu ya ne namoconetzin. 
<span class="verse" id="LK1_15">15&#160;</span>Huan no tiyolpactinemis porín ne namoconetzin Dios quipohuas hueyi chiuque. Huan ne namoconetzin amo queman tayis in vino huan nión in cococat. Huan no Totajtzin Dios quiyolpepexocaltijtinemis namoconetzin ica in Yecticatzin Espíritu desde achtopa que yolicquiu nican talticpac. </div>
<div class='p'>
<span class="verse" id="LK1_16">16&#160;</span>Huan no in ángel quilij Zacarías ijcuín: </div>
<div class='p'>―Huan no namoconetzin quinchihualtis que míac pueblojuani judíos ma quicahuacan nintajtacoluan huan ma quitoctilican Totecotzin Dios. 
<span class="verse" id="LK1_17">17&#160;</span>Huan ne Juan tayecanaquiu para tanojnotztinemis itencopaca den Totecotzin Cristo. Huan ne Juan quipixtinemis in chicahualis den Yecticatzin Espíritu ijcón queme ne huejcautanahuatijque Elías quipixtinemico. Huan ne Juan quinyoltaliquiu neques tetatme para ma amo mocualantijtinemican ihuan inconehuan. Huan no Juan quinyolmajxitis neques ten amo tatacamatinemij para ma ijcón yejuan no ma momachtican queniu chipaucanemisque ijcón queme chipaucanemij neques ten yolchipauque ya. Huan ijcón in Juan quinyolmajxitijtinemis in tagayot para ijcón cachi huelis quiselisque itanahuatil den Totecotzin Cristo. </div>
<div class='p'>
<span class="verse" id="LK1_18">18&#160;</span>Ijcuacón in Zacarías quitajtoltij in ángel ijcuín: </div>
<div class='p'>―¿Queniu huelis nicmatis que melau nochi nijín mochihuaquiu? Porín nejuatzin nihuehuentzin ya huan no ijcón nosihuau. </div>
<div class='p'>
<span class="verse" id="LK1_19">19&#160;</span>Huan ijcón in ángel quinanquilij ijcuín: </div>
<div class='p'>―Nejua ya ni Gabriel, ten nictequitilijtinemi sayó Dios nepa iixpantzinco Yejuatzin. Porín Totajtzin Dios nechualtitanic para ma nimitznojnotzaqui huan para ma nimitznejmachtiqui ica nijín cualtzin tanejmachtilis. 
<span class="verse" id="LK1_20">20&#160;</span>Huan axcan queme amo ticyecneltocac ten nimitzilía, ica ya nojón xicmati, tejua Zacarías, tinoncuis huan amo huelis titajtos hasta in tonal cuac yolis namoconeu. Huan nochi nijín ten nimitzilijtoc motamichihuas tech ne tonal cuac monequis. </div>
<div class='p'>
<span class="verse" id="LK1_21">21&#160;</span>Huan nochi nijín ijcón mochiutoya cuac in tagayot quichixtoyaj Zacarías ne calampa. Huan quimoucamatíaj que in Zacarías semi huejcahuato ya ne campa cachi tiopanijtic. 
<span class="verse" id="LK1_22">22&#160;</span>Huan cuac Zacarías hual calanquisac den tiopan, ijcuacón amo huelía quinnojnotzas. Ica ya nojón in tagayot cajsicamatque que Zacarías tajtachíac ne tiopanijtic queme cuac se tacochitztosquía. Huan ijcón in Zacarías sayó tanejnextiaya ica imahuan cuac hual quisac ya ne tiopanijtic porín yejua nontzincuic ya. 
<span class="verse" id="LK1_23">23&#160;</span>Huan cuac in Zacarías quitamichihuac nitequiu ne tiopanijtic, ijcuacón yajqui ichan. 
<span class="verse" id="LK1_24">24&#160;</span>Satepan de nochi nijín mochihuac ya, ijcuacón in Zacarías isihuau mopilcuic ya huac ijcón in Elisabet mocahuac sayó calijtic san ipan macuil metztica. Huan ipan nojón macuil metztica quinemilijtinemía in Elisabet ijcuín: 
<span class="verse" id="LK1_25">25&#160;</span>“In Totecotzin nechmactij nijín tatiochihualis tech nijín tonalme huan nechyolicnelij para ma ijcón in tagayot nechmohuiscapohuacan”. </div>
<div class='s'>Nican tajtoa de queniu se ángel tanejmachtía que yoliquiu se tagat ten monotza Jesús Temaquixtijque </div>
<div class='p'>
<span class="verse" id="LK1_26">26&#160;</span>Huan ipan chicuasen metztica cuac in Elisabet mopilcuic ya, ijcuacón Totajtzin Dios cualtitanic itaquehual ángel Gabriel tech se pueblo ten monotza Nazaret ten itatitalanal de Galilea. 
<span class="verse" id="LK1_27">27&#160;</span>Huan Dios cualtitanic Gabriel ma quicalpanoqui huan ma quinojnotzaqui se suapil ten monotza María ten ayamo ihuan se tagat sen yetoya. Huan nijín María ipa yetoya tajtol ya para ihuan monamictis se tagat ten monotza José. Huan ne José pohuía ihuan ichancahuan den ne huejcaurey David. 
<span class="verse" id="LK1_28">28&#160;</span>Huan ijcón in ángel yajqui huan calaquito campa yetoya María huan quilij ijcuín: </div>
<div class='p'>―Nimitztajpaloqui, tejua ten Totajtzin Dios semi mitzyolicnelij ya. Huan Totecotzin mohuantzin yetica. Huan Totajtzin Dios cachi oc mitztiochiutinemis huan que in ocsequi sihuame. </div>
<div class='p'>
<span class="verse" id="LK1_29">29&#160;</span>Huan cuac in María quitac in ángel, ijcuacón yejua semi moyolmoutij huan moyoltajtoltiaya de toni quijtosnequi nijín netajpalolis. 
<span class="verse" id="LK1_30">30&#160;</span>Ijcuacón in ángel quiluij ijcuín: </div>
<div class='p'>―Tejua María, amo ximoyolmouti porín Totajtzin Dios semi mitzyolicnelijtihuitz ya. 
<span class="verse" id="LK1_31">31&#160;</span>Axcan timopilcuis huan ticyolitis se oquichpil huan tictocaytis moconeu Jesús. 
<span class="verse" id="LK1_32">32&#160;</span>Huan moconeu yesqui hueyi chiuque huan in tagayot quipohuasque huan quitocaytisque nijín conetzin que Yejuatzin iconeu de Totajtzin Dios in cachi hueyi chiuque. Huan no Totajtzin Dios ten Totecotzin, Yejuatzin quichihualtis que in Jesús Temaquixtijque ma quipía huelilis de rey, ijcón queme in tayecancatat David tequitía cuac catca rey. 
<span class="verse" id="LK1_33">33&#160;</span>Huan ne Jesús Temaquixtijque, Yejuatzin ya ne quinyecantinemis in pueblojuani de Israel sen nachipa. Huan in chicaucahuelilis de Jesús Temaquixtijque amo queman cuetahuis. </div>
<div class='p'>
<span class="verse" id="LK1_34">34&#160;</span>Ijcuacón in María quitajtoltij in ángel ijcuín: </div>
<div class='p'>―Huan nijín, ¿queniu huelis nicpías se conetzin? Ta, nejua ayamo nicpía noyoquich. </div>
<div class='p'>
<span class="verse" id="LK1_35">35&#160;</span>Ijcuacón in ángel quinanquilij ijcuín: </div>
<div class='p'>―Huan nijín, Yejuatzin in Yecticatzin Espíritu hualas tequitiquiu moyolijtic. Huan ijcón Totajtzin Dios ten cachi hueyi chiuque, Yejuatzin hualas mitzyehualoltiquiu ica nichicahualis. Ica ya nojón moconetzin ten yoliquiu, yejua ne quipohuasque Yolchipactzin huan no quitocaytisque que Yejuatzin Iconetzin de Dios porín ipa ya melau Yolchipahuactzin. 
<span class="verse" id="LK1_36">36&#160;</span>Huan no nimitzilía que ne moprima Elisabet no mopilcuic ya, masqui yejua semi nanajtzin ya. Huan axcan yejua quipía chicuasen metztica ya de mopilcuic, masqui quijtoayaj que amo queman huelisquía quipiasque se conetzin. 
<span class="verse" id="LK1_37">37&#160;</span>Huan nochi nijín mochiutiu porín Totajtzin Dios nochi hueli quichihua, huan amo teyi ongac ten ma amo huelis quichihuas Totajtzin Dios. </div>
<div class='p'>
<span class="verse" id="LK1_38">38&#160;</span>Ijcuacón in María quilij in ángel ijcuín: </div>
<div class='p'>―Cuali yetoc, nejua niitequiticau de Totecotzin. Huan ma Dios quichiutica notechcacopaca nochi ten Tejuatzin tinechonilijtoc. </div>
<div class='p'>Huan de ompa in ángel quistehuac. </div>
<div class='s'>Nican tajtoa de queniu María quicalpanoto iprima Elisabet </div>
<div class='p'>
<span class="verse" id="LK1_39">39&#160;</span>Huan tech nojón tonalme in María niman yajqui tech se pueblo campa tepeyo tech se pueblo de itatilanal Judea. 
<span class="verse" id="LK1_40">40&#160;</span>Huan ijcón cuac ajsic ichan Zacarías, ijcuacón María calaquito calijtic huan quitajpaloj ne iprima Elisabet. 
<span class="verse" id="LK1_41">41&#160;</span>Huan cuac in Elisabet quicayic que in María quinaltajpaloto ya, ijcuacón in conetzin de Elisabet sepa san moolinij ne ijticpa. Huan ijcón Dios quiyolpepexocaltij Elisabet ica in chicahualis den Yecticatzin Espíritu. 
<span class="verse" id="LK1_42">42&#160;</span>Huan ijcón in Elisabet moyoluelitac huan chicaucatajtoaya ijcuín: </div>
<div class='p'>―Totajtzin Dios cachi oc mitztiochihuac ya huan que nochi ocsequin sihuatzitzin. Huan ne Totajtzin Dios quitiochihuac moconetzin ten ticpixtoc ya. 
<span class="verse" id="LK1_43">43&#160;</span>Huan nicmoucaita que tejuatzin tionuala tinechoncalpanoco porín nicmati que tejua tiinan de Notecotzin Temaquixtijque. 
<span class="verse" id="LK1_44">44&#160;</span>Huan niman cuac nicayic tinechtajpaloco ya, ijcuacón noconetzin moolinij noijticpa porín moyoluelitac. 
<span class="verse" id="LK1_45">45&#160;</span>Huan, tejua María, tiyolpactoc porín ticajsicaneltocac ne tajtolis ten mitziluij ne ángel. Huan nochi nijín quipía que motamichihuas, ijcón queme quijtoj ya Totecotzin Dios. </div>
<div class='p'>
<span class="verse" id="LK1_46">46&#160;</span>Ijcuacón in María tananquilij ijcuín: </div>
<div class='q'>Ica nochi notalnamiquilis nicueyichihua Notecotzin Dios. </div>
<div class='q'>
<span class="verse" id="LK1_47">47&#160;</span>Huan noyolo mohuelita porín Totajtzin Dios, Yejuatzin Notemaquixtijcatzin. </div>
<div class='q'>
<span class="verse" id="LK1_48">48&#160;</span>Huan Totajtzin Dios nechyolicnelij masqui nejua nitetequitilijque san. </div>
<div class='q'>Huan desde axcan para taixpan nochi in talticpacuani de nochi tonalme, </div>
<div class='q'>nochi yejuan nechpoutinemisque que nitatiochihual de Dios. </div>
<div class='q'>
<span class="verse" id="LK1_49">49&#160;</span>Huan nechilijtinemisque que nitatiochihual de Dios porín Yejuatzin ya quipixtinemi huelilis. </div>
<div class='q'>Ica ya nojón Yejuatzin quichiutinemi huejueyi chihualis noyolijtic. </div>
<div class='q'>Huan Yejuatzin in Yolchipahuactzin. </div>
<div class='q'>
<span class="verse" id="LK1_50">50&#160;</span>Huan Totajtzin Dios nachipa quinyolicnelijtihuitz nochi neques ten quimohuistilijtinemij Dios huan Yejuatzin cachi oc quinyolicnelijtiu. </div>
<div class='q'>
<span class="verse" id="LK1_51">51&#160;</span>Huan Yejuatzin quichihuaco huejueyi chihualisme ica por ihueyichicahualis. </div>
<div class='q'>Huan no Yejuatzin quinmomoyahuac ne taixnamiquini neques ten moyolueyimatinemíaj ica nintamachilis. </div>
<div class='q'>
<span class="verse" id="LK1_52">52&#160;</span>Huan Totajtzin quinajchihuac in huejueyi chihuanime de ninuelilispan. </div>
<div class='q'>Huan no quinueyipantalij neques ten amo semi mohueyimatinemij tech nintamachilis. </div>
<div class='q'>
<span class="verse" id="LK1_53">53&#160;</span>Huan Yejuatzin quintayocolij míac tenesi para ica huelis moixpanoltisque nochi neques ten mayantinemij. </div>
<div class='q'>Huan nochin in taca rijcome Yejuatzin quincau ma yacan iuque. </div>
<div class='q'>
<span class="verse" id="LK1_54">54&#160;</span>Huan Totajtzin Dios quinpalehuij in pueblojuani Israel, yejuan itequiticahuan de Dios. </div>
<div class='q'>Huan Dios amo queman quinelcahuaya de quinyolicnelis ne itequiticahuan. </div>
<div class='q'>
<span class="verse" id="LK1_55">55&#160;</span>Huan Dios amo no queman quelcahuas de ne netenilil tenica moyectencahuac para sen nachipa </div>
<div class='q'>ihuan ne tohuejcautat in Abraham huan nichancahuan. </div>
<div class='p'>
<span class="verse" id="LK1_56">56&#160;</span>Huan ijcón in María mocahuac ichan Elisabet ipan queme eyi metztica. Huan de ompa in María mocuepac huan yajqui ichan. </div>
<div class='s'>Nican tajtoa de queniu yolico in Juan Taahuijque </div>
<div class='p'>
<span class="verse" id="LK1_57">57&#160;</span>Huan cuac ajsic ya in tonalme cuac monequis monextis ica pili, ijcuacón Elisabet quiyolitij se oquichpilconet. 
<span class="verse" id="LK1_58">58&#160;</span>Huan ne Elisabet ichancahuan huan iparientes, cuac yejuan quitecaquilijque de queniu Dios quiyolicnelij Elisabet, ijcuacón yejuan yajque quicalpanotoj para ihuan moyolpactisque. 
<span class="verse" id="LK1_59">59&#160;</span>Huan mochihuac que ipan chicueyi tonal cuiyacque in oquichpilconet para ma quinescayotican tech ninacayo. Huan quinequíaj quitocaytisque in oquichpil ica in tocay Zacarías, ijcón queme ipapá. 
<span class="verse" id="LK1_60">60&#160;</span>Pero in Elisabet quinilij ijcuín: </div>
<div class='p'>―Amo ijcón ticnotzasque. Ta, ticnequij nijín tictocaytisque Juan. </div>
<div class='p'>
<span class="verse" id="LK1_61">61&#160;</span>Ijcuacón ichancahuan quitajtoltijque ijcuín: </div>
<div class='p'>―¿Queniu ijcón ma motocayti in oquichpil? Ta, amo aquen mochancahuan ma ijcón monotza. </div>
<div class='p'>
<span class="verse" id="LK1_62">62&#160;</span>Huan ijcón quitajtoltijque Zacarías ica nescayot san de ninmahuan para huelis quimatisquíaj toni tocay quinequi quitalilis ne ioquichpil. 
<span class="verse" id="LK1_63">63&#160;</span>Ijcuacón in Zacarías tajtanic ica nescayot se cuoutzin campa huelis tajcuilos huan quijcuiloj ijcuín: “Nitocay nijín nooquichpil yesqui Juan”. </div>
<div class='p'>Ijcuacón nochi ninchancahuan quimoucaitacque nochi ten mochihuac. 
<span class="verse" id="LK1_64">64&#160;</span>Huan tech nojón momento Totajtzin Dios quitentapoj Zacarías huan quitojtomilij ninenepil. Huan ijcón Zacarías pehuac tajtoa huan quimohuistilía in Totajtzin Dios. 
<span class="verse" id="LK1_65">65&#160;</span>Huan cuac quitacque ya nochi nijín, ijcuacón nochi ninchancahuan cachi oc mohueyiyolmoutiayaj. Huan nochi in pueblojuani campa tejtepeyo de itatilanalcopaca de Judea motetapohuiayaj nochi nijín ten mochihuaco inchan in Zacarías. 
<span class="verse" id="LK1_66">66&#160;</span>Huan nochi nojón calyetoni ten quitecaquiliayaj de toni mochihuac, yejuan nojón peuque quiyolnemilijtinemíaj huan motajtoltijtinemíaj se huan ocsé ijcuín: </div>
<div class='p'>―¿Toni chiuque mochihuaquiu nijín oquichpil? </div>
<div class='p'>Porín hueyi melau in Totecotzin Dios quihueyitiochihuac ya ica ichicahualis. </div>
<div class='s'>Nican tajtoa de queniu Zacarías moyolpactía ihuan Dios ica nijín himno </div>
<div class='p'>
<span class="verse" id="LK1_67">67&#160;</span>Huan Totajtzin Dios quiyolpepexocaltij in Zacarías ica in Yecticatzin Espíritu. Huan ijcón in Zacarías tajtoaya ica nijín tajtolme ten Totajtzin Dios quimactilij huan quijtoaya ijcuín: </div>
<div class='q'>
<span class="verse" id="LK1_68">68&#160;</span>Ma ticueyichihuacan Totecotzin, Yejuatzin in Dios den pueblojuani de Israel, </div>
<div class='q'>porín Yejuatzin huala ya techpalehuico huan techmaquixtico tejuan tiipueblojcahuan. </div>
<div class='q'>
<span class="verse" id="LK1_69">69&#160;</span>Huan Totajtzin Dios quichihuac ma moscaltiqui se Temaquixtijque ten quipía nochi huelilis. </div>
<div class='q'>Huan nijín Temaquixtijque hualehuac intzalan de neichancahuan de ne huejcaurey David. </div>
<div class='q'>
<span class="verse" id="LK1_70">70&#160;</span>Huan ijcón Totajtzin Dios moyectencauca ya de techmaquixtis cuac technojnotzaya intencopaca de ne huejcau mohuiscatanahuatiani. </div>
<div class='q'>
<span class="verse" id="LK1_71">71&#160;</span>Huan ne huejcau tanahuatiani techiliayaj que Totajtzin Dios techmaquixtis inmaco neques ten techixnamictinemij </div>
<div class='q'>huan Yejuatzin no techsecotalis de neques ten techtahuelitztinemij. </div>
<div class='q'>
<span class="verse" id="LK1_72">72&#160;</span>Huan no Totajtzin Dios techyolicnelijtiu </div>
<div class='q'>porín Yejuatzin quelnamiquis ne netenilil tenica moyectencauca ya ihuan tohuejcatatuan de quichihuas. </div>
<div class='q'>
<span class="verse" id="LK1_73">73&#160;</span>Huan tech nojón tonalme Totajtzin Dios moyectencahuac ihuan tohuejcautat Abraham de que techualtitanilis se Totemaquixtijcatzin. </div>
<div class='q'>
<span class="verse" id="LK1_74">74&#160;</span>Huan no Totajtzin Dios moyectencahuac de que techajchihuas inmaco neques ten techtahuelitztinemij </div>
<div class='q'>para ijcón huelis tejuan tictequitilijtinemisque Dios huan amo timomoutijtinemisque. </div>
<div class='q'>
<span class="verse" id="LK1_75">75&#160;</span>Huan ijcón tictequitilijtinemisque Totajtzin Dios huan tichipaucanentinemisque iixpantzinco Dios ica neyolchipahualis tech nochi tonemilispan. </div>
<div class='q'>
<span class="verse" id="LK1_76">76&#160;</span>Huan tejua Juan, tinoconetzin, mitztocaytijtinemisque titanahuatijque de Totajtzin Dios ten cachi hueyi chiuque. </div>
<div class='q'>Huan nijín ijcón mitzilisque porín tejua titanojnotztinemi ya achtopa que Cristo hualas para ijcón tiquinyolyemaniti in topueblojcahuan para huelis taneltocasque de Cristo. </div>
<div class='q'>
<span class="verse" id="LK1_77">77&#160;</span>Huan tejua Juan, tiquinyecajsicamatiltis mopueblojcahuan de queniu Totajtzin Dios quinmaquixtis </div>
<div class='q'>huan quintapojpoluis den nintajtacoluan. </div>
<div class='q'>
<span class="verse" id="LK1_78">78&#160;</span>Huan Totajtzin Dios techyoltasojta huan techyolicnelía. </div>
<div class='q'>Ica ya nojón hualehuac desde ne eluiyactzinco se Temaquixtijque huan tahuiquiu ijcón queme tiquitaj cuac panquisa in tonaltzin ica chicahuac imeyoyo. </div>
<div class='q'>
<span class="verse" id="LK1_79">79&#160;</span>Huan ne Temaquixtijque techualcuilía in tanextzin den Totajtzin Dios para quinyoltahuilis neques ten yolmictinemij tech ne tayohuayanilot ten cualcui tajtacol. </div>
<div class='q'>Huan no quinmaquixtiquiu neques ten in miquilis quinyecahuiltijtoc ica moucayot. </div>
<div class='q'>Huan no hualas para techmetzyecantiyás tech ne ojti campa ongac yolsehuilis. </div>
<div class='p'>
<span class="verse" id="LK1_80">80&#160;</span>Huan ijcón ne oquichpilconet Juan moijsiucaiscaltijtiaya huan moyolchicahualtijtiaya. Huan in Juan yajqui yetoto campa taiucan san hasta in tonalme cuac ocsepa mocuepac huan yetoto intzalan in pueblojuani de Israel para pehuas nitanojnotzalis.  </div>
<div class='psalmlabel' id='LK2_0'> 2</div>
<div class='s'>Nican tajtoa de queniu yolico in pili Jesús </div>
<div class='r'>(Mt. 1.18‑25) </div>
<div class='p'>
<span class="verse" id="LK2_1">1&#160;</span>Huan tech nojón tonalme mochihuac que in cachi hueyi chiuque de Roma ten quilíaj emperador Augusto César, yejua quintanahuatilij in ocsequin tequihuani ma quinpohuacan nochi in talticpacuani para ijcón huelis quintopaluisque. 
<span class="verse" id="LK2_2">2&#160;</span>Huan ijcón quintayecancapouque in tagayot de Siria den itatilanal den Roma, cuac ne tonal yetoya in tequihua Cirenio quinyecantinemía Siriajcopacahuani. 
<span class="verse" id="LK2_3">3&#160;</span>Huan ijcón monequía que nochi in talticpacuani mocuepasque huan yasque tech ninpueblojuan campa yolque ninuejcautatuan para ompa no yesque tapoucayome. </div>
<div class='p'>
<span class="verse" id="LK2_4">4&#160;</span>Ica ya nojón in José quisac den pueblo Nazaret de itatilanal Galilea huan yajqui campa pueblo de Belén, huan de itatilanal Judeajcopaca campa yolicoj ne ihuejcautatuan de quilíaj rey David. Huan ijcón quichihuac José porín yejua pohuía ihuan ichancahuan de ne huejcau rey David. 
<span class="verse" id="LK2_5">5&#160;</span>Huan ijcón José yajqui Belén para ompa yesqui tapoucayot. Huan no quisehuicaya isihuatzin María ten ipa yetoc tajtol ya que ihuan monamictis. Huan ne María cocoxcayetoya ya ica pili. 
<span class="verse" id="LK2_6">6&#160;</span>Huan mochihuac cuac yetoyaj ya tech ne pueblo de Belén, ijcuacón ejcoc in tonal cuac in María monequía tayolitis. 
<span class="verse" id="LK2_7">7&#160;</span>Huan ijcón in María quiyolitij itayecancaoquichpil huan quitetziloj ica sequi pilcueyit huan quicuategac tech in pesebre campa ne tacuaj tapialme. Huan nijín ijcón quichiuque porín amo cana tacautoya tech mesón para ompa mosehuisque. </div>
<div class='s'>Nican tajtoa de queniu in ángeles de Dios quinnojnotzacoj in tapiani </div>
<div class='p'>
<span class="verse" id="LK2_8">8&#160;</span>Huan amo huejca de Belén ompa yetoyaj sequin tapiani ten tatacualtijtinemíaj ica ninichcahuan huan quipanoayaj in yohual tech nojón ixtahuat. 
<span class="verse" id="LK2_9">9&#160;</span>Huan santajma monextijtihuetzico se ángel taquehual de Totecotzin huan icualtziyo de Totecotzin quinmeyotico huan quinyehualoco ne tapiani. Ica ya nojón in tapiani mohueyiyolmoutijque. 
<span class="verse" id="LK2_10">10&#160;</span>Pero in ángel quinilij ijcuín: </div>
<div class='p'>―Amo ximoyolmoutican porín nejua namechualcuilía se cualtzin tanejmachtilis ten quinueyiyolpactis nochi in talticpacuani. 
<span class="verse" id="LK2_11">11&#160;</span>Huan in tanejmachtilis yejua nijín que axcan tech nijín yohual yolico ya se pili. Huan yejua ne mochihuas namotemaquixtijcau huan yejua itocay Totecotzin Cristo. Huan Yejuatzin yolic ya tech in pueblo de Belén campa pohuij ichancahuan de ne huejcau rey David. 
<span class="verse" id="LK2_12">12&#160;</span>Huan nanquitasque que nochi nijín ten namechilijtoc hueyi melau porín cuac nanyasque nancalpanotihue ya, ijcuacón melau nanquitasque in conetzin tetziliutoc ica sequi pilcueyit huan huetztica tech se pesebre campa tacuaj tapialme. </div>
<div class='p'>
<span class="verse" id="LK2_13">13&#160;</span>Huan santajma monextijtihuetzicoj tel miacque ne ocsequin ángeles de Dios den hualeuque ne eluiyactzinco. Huan nochi nojón ángeleme peuque quihueyimohuistilíaj Totajtzin Dios huan quijtoayaj ijcuín: </div>
<div class='q'>
<span class="verse" id="LK2_14">14&#160;</span>Ticueyimohuistilíaj Totajtzin Dios ten yetica nepa eluiyatzinco. </div>
<div class='q'>Huan nican in talticpacuani quipixtinemisque neyolsehuilis ihuan Dios huan ihuan ninchancahuan porín yejuan quiyolpactijtinemisque Dios. </div>
<div class='p'>
<span class="verse" id="LK2_15">15&#160;</span>Huan cuac in ángeles mocuepque ya huan yajque ya eluiyactzinco, ijcuacón in tapiani peuque moiliayaj se huan ocsé ijcuín: </div>
<div class='p'>―Tiyohue Beléncopaca huan ompa tiquitasque toni mochihuac. Porín Totecotzin Dios techualtitanilij ya nijín ángeles para yejuan techmatilticoj de toni mochiutoc. </div>
<div class='p'>
<span class="verse" id="LK2_16">16&#160;</span>Huan ijcón quichiuque in tapiani ijsiucayajque tech ne pueblo de Belén huan ajsicque campa yetoya in María huan José. Huan ompa quitacque in oquichpilconet Jesús huetztoc tech in pesebre campa tacuaj in tapialme. 
<span class="verse" id="LK2_17">17&#160;</span>Huan cuac in tapiani quitacque ya in conetzin, ijcuacón yejuan quintapohuíaj María huan José den nochi tanejmachtilis ten in ángeles quiniliayaj de ne oquichpilconet Jesús. 
<span class="verse" id="LK2_18">18&#160;</span>Huan nochi in tagayot ten quitecaquilíaj nijín tanejmachtilis, yejuan quihueyimoucaitayaj den quijtoayaj in tapiani. 
<span class="verse" id="LK2_19">19&#160;</span>Huan ijcón in María quiyolelnamiquía nochi in tajtolme den tapiani huan yoltanemiliaya ica nojón tajtolme. 
<span class="verse" id="LK2_20">20&#160;</span>Huan de ompa in tapiani quisteuque huan yajque campa yetoyaj. Huan yejuan quihueyimohuistilijtiyayaj huan quihueyipanchiutiyayaj Totajtzin Dios ica por nochi ne ten quicacque huan quitacque. Huan no quitasojcamachiliayaj Dios porín nochi mochihuaco ijcón queme quiniluicaj ya. </div>
<div class='s'>Nican tajtoa de queniu quitenextilitoj in oquichpilconet Jesús tech ne hueyi tiopan de judíos </div>
<div class='p'>
<span class="verse" id="LK2_21">21&#160;</span>Huan ipan chicueyica cuiyacque in oquichpilconet Jesús para quinescayotisque tech ninacayo, huan ompa quitocaytijque in conetzin Jesús. Huan quitocaytijque ijcón queme in ángel quinahuatijca María ne achtopaca ya que mopilcuis. 
<span class="verse" id="LK2_22">22&#160;</span>Huan ajsicque ya in tonalme cuac in María mochipahuac ya den tayolitij. Huan yejua quichihuato ijcón queme tenahuatilía in tanahuatil de Moisés. Huan ijcón yejuan yajque Jerusalén cuiyacque in oquichpil Jesús campa hueyi tiopan para quitenextilisque huan quitemactisque in oquichpil inahuactzinco Totecotzin Dios. 
<span class="verse" id="LK2_23">23&#160;</span>Huan nochi nijín quichiuque porín ijcón ijcuiliutoc tech in Tajcuilolamatzin de Totecotzin Dios ijcuín: “Nochi tayecancaoquichpilme ten yolisque, yejuan nojonques ma quitemactican imaco Totecotzin”. 
<span class="verse" id="LK2_24">24&#160;</span>Huan no yajqui campa ne hueyi tiopan de judíos para ompa quimactilisque Dios sequin nemactil ijcón queme in tanahuatil den Totecotzin Dios quitenahuatilía in taca pobres ijcuín: “Ma quimactilican Dios ome tototzitzin, yesque tórtolas oso palomas”. </div>
<div class='p'>
<span class="verse" id="LK2_25">25&#160;</span>Huan tech nijín tonalme nemía se tagat ten monotzaya Simeón tech in pueblo de Jerusalén. Huan nojón tagat catca semi yolchipaucatagat huan ipa quimohuistilijtinemía Dios. Huan yejua quiyecajsicachiayaj ipa ca tacuautamatilis que hualas in Cristo Temaquixtijque para quinyolsehuiquiu ica ne nemaquixtilis ipueblojcahuan de Israel. Huan in Yecticatzin Espíritu yetoya iyolijtic in Simeón. 
<span class="verse" id="LK2_26">26&#160;</span>Huan ne Yecticatzin Espíritu quimatiltij ne Simeón que yejua ayamo miquis como amo achto quitas Cristo Temaquixtijque, ten Totajtzin Dios cualtitanis. 
<span class="verse" id="LK2_27">27&#160;</span>Huan in Simeón yajqui ne tiopanijtic porín in Yecticatzin Espíritu quiyecanaya. Huan in María huan José cuiyacque in oquichpil Jesús campa hueyi tiopan de Judíos para ompa quitamichihuasque nochi ten in tanahuatil de Moisés quitenahuatilía. 
<span class="verse" id="LK2_28">28&#160;</span>Huan cuac in Simeón quitac ya in oquichpil Jesús, ijcuacón yejua monapaloltij huan pehuac quimohuistilía Dios huan quijtoaya ijcuín: </div>
<div class='q'>
<span class="verse" id="LK2_29">29&#160;</span>Notecotzin, axcan huelis xinechcahua ya ma nimiqui ica hueyi yolsehuilis porín axcan Tejuatzin ticontamichihuac ya nochi ne ten tionmoyectencauca ya nohuan de monequía niquitas. </div>
<div class='q'>
<span class="verse" id="LK2_30">30&#160;</span>Axcan melau nicyequitac ya ica noixtololohuan in Jesús Temaquixtijque ten Tejuatzin titechonualtitanilij para titechmaquixtis. </div>
<div class='q'>
<span class="verse" id="LK2_31">31&#160;</span>Huan Tejuatzin tiquijitac nijín Jesús Temaquixtijque para quinmaquixtis nochi in talticpacuani. </div>
<div class='q'>
<span class="verse" id="LK2_32">32&#160;</span>Huan nijín Jesús Temaquixtijque, Yejuatzin se tanextzin para quinyoltahuilis ica in Tajtoltzin de Dios neques ten amo poutinemij queme judíos. </div>
<div class='q'>Huan no Jesús Temaquixtijque techueyipanchihuas tejuan den timopueblojcahuan de Israel. </div>
<div class='p'>
<span class="verse" id="LK2_33">33&#160;</span>Ijcuacón in José huan in María inan Jesús, yejuan nojonques quimoucacaquíaj in tajtolme ten quijtoaya Simeón cuac yejua tajtoaya de nojón conetzin Jesús. 
<span class="verse" id="LK2_34">34&#160;</span>Huan ijcón in Simeón motatatautilij que ma Dios quintiochihua. Huan de ompa Simeón quilij María yejua inan de Jesús ijcuín: </div>
<div class='p'>―Xiquitacan que ica por nijín oquichpil Jesús, Dios quitalij que miacque pueblojuani de Israel ixpolihuisque porín amo tacuautamatisque ihuan Yejuatzin. Huan no miacque pueblojuani de Israel maquisasque porín tacuautamatisque ihuan nijín Jesús. Huan nijín Jesús quinmachtijtinemis in pueblojuani Israel pero miacque quimohuispolosque itamachtilis. 
<span class="verse" id="LK2_35">35&#160;</span>Huan nijín Jesús tamachtijtinemis para ijcón ixnesiquiu itamachilisuan de cada se tacaquini. Huan tejua María, nimitzilía que nochi nijín ipan huetziquiu Jesús, huan tejua queme yesquía se machete panosquía moyolijtic para ijcón mitztajyohuiltis. </div>
<div class='p'>
<span class="verse" id="LK2_36">36&#160;</span>Huan no ompa tiopanijtic yetoya se sihuatzin ten monotzaya Ana, yejua tajtoaya ica tanahuatil ten Dios quimactiliaya. Huan nojón Ana yejua catca ishuapiltzin den tetat Fanuel huan pohuía ihuan ichancahuan de ne huejcautetatme ten monotzaya Aser. Huan in Ana catca semi nanajtzin ya huan monamictijca ya cuac semi sihuapil oc huan yejua ihuan yetoya iyoquich sayó chicome xiutica. 
<span class="verse" id="LK2_37">37&#160;</span>Huan axcan in Ana yejua se sihuacahual ya huan quipiaya nahuipoal huan nahui xihuit. Huan in Ana amo queman quisaya tech ne hueyi tiopan de judíos. Ta, quitequitilía Totajtzin Dios yohual itonal ica ne nesahualis huan ica inetatatautilis ihuan Dios. 
<span class="verse" id="LK2_38">38&#160;</span>Huan cuac Simeón quinnojnotzac oc, ijcuacón in Ana motoquito inixpan. Huan yejua quitasojcamachilij ya Dios porín quinualtitanilij ya nijín oquichpil Jesús queme Temaquixtijque. Huan de ompa Ana quinnojnotzato den oquichpil Jesús nochi in pueblojuani de Jerusalén neques ten quichixtoyaj ma mohualuicas Cristo para quinmaquixtis. </div>
<div class='s'>Nican tajtoa de que mocuepque ichancahuan de Jesús tech ninpueblo de Nazaret </div>
<div class='p'>
<span class="verse" id="LK2_39">39&#160;</span>Huan satepan cuac quitamichiuque ya nochi ten quitenahuatilía in tanahuatil de Moisés, ijcuacón José huan María mocuepque huan yajque Galileajcopaca huan ajsique tech ninpueblo de Nazaret. 
<span class="verse" id="LK2_40">40&#160;</span>Huan ompa Nazaret in oquichpil Jesús moscaltiaya huan cachi oc mochicahualtiaya huan no cachi oc cuatamatiaya. Huan ijcón Totajtzin Dios quihueyitiochihuaya mosta. </div>
<div class='s'>Nican tajtoa de que in oquichpil Jesús yajca tech hueyi tiopan de judíos de Jerusalén </div>
<div class='p'>
<span class="verse" id="LK2_41">41&#160;</span>Huan ipapajuan de Jesús ipa yayaj cada se xihuit tech ne pueblo de Jerusalén para iluititihue tech nojón tajyohuilis iluit. 
<span class="verse" id="LK2_42">42&#160;</span>Huan cuac in oquichpil Jesús quipiaya ya majtactiomome xihuit, yejua ihuan nochi ichancahuan yajque campa pueblo Jerusalén. Ompa yajque iluititoj para ijcón motenextilisque inahuactzinco Totajtzin Dios, ijcón queme mohuicatinemíaj ne pueblojuani judíos. 
<span class="verse" id="LK2_43">43&#160;</span>Huan cuac taluitamic ya, ijcuacón nochi ichancahuan de Jesús mocuepque huan yajque inchancopaca. Pero mochihuac que ne oquichpil Jesús mocahuato tech in pueblo Jerusalén. Huan in José huan inan Jesús amo momacacque cuenta que cox mocahuac oc in Jesús. 
<span class="verse" id="LK2_44">44&#160;</span>Huan in José huan María quinyolnemiliayaj que xa in oquichpil Jesús quinualtoctiliaya intzalan in tagayot ten inuan hualayaj. Huan ijcón yejuan nejnenque se tonal ya huan yejuan amo quimatía que cox amo yetoya in oquichpil Jesús. Huan de ompa peuque quitemoayaj Jesús intzalan nochi inchancahuan huan naquen inuan moixmatque. 
<span class="verse" id="LK2_45">45&#160;</span>Huan queme amo cajsique in oquichpil Jesús, ijcuacón José huan María ocsepa mocuepteuque para quitemosque nepa Jerusaléncopaca. </div>
<div class='p'>
<span class="verse" id="LK2_46">46&#160;</span>Huan ipan eyi tonal de quitemojtinemíaj ya in Jesús, ijcuacón cajsique in oquichpil tocotzyetoc ne campa hueyi tiopanijtic intzalan ne tanextiliani den tanahuatil de Moisés. Huan in oquichpil Jesús quincaquiliaya nintajtol de ne tanextiliani huan no quintatajtoltiaya de toni quijtosnequi nintamachtilis. 
<span class="verse" id="LK2_47">47&#160;</span>Huan nochi in tanextiliani ten quicaquiliayaj in Jesús, yejuan nojónques quimoucacaquíaj de queniu in oquichpil Jesús niman quinajsicamatiliaya ne tanextiliani. Huan no quimoucaitayaj de queniu Jesús quinnanquiliayaj cuac quitajtoltiayaj tensá matájtanti. 
<span class="verse" id="LK2_48">48&#160;</span>Huan cuac itatuan de ne oquichpil Jesús quitacque ya de toni quichiutoya, ijcuacón yejuan quihueyimoucaitayaj. Ijcuacón inan de Jesús quilij ijcuín: </div>
<div class='p'>―Noconetzin, ¿queyé ijcón titechchihuac de amo titechilij can timocahuas? Porín motat huan nejua semi timoyolcuejmolojtinemij de timitztemojtihuitze. </div>
<div class='p'>
<span class="verse" id="LK2_49">49&#160;</span>Ijcuacón in oquichpil Jesús quinnanquilij ijcuín: </div>
<div class='p'>―¿Queyé ay nannechtemojtinemij? ¿Xe amo nanquelnamiquij que nejua nicpía de nimotequitilis tech in tanextililis de Notajtzin Dios? </div>
<div class='p'>
<span class="verse" id="LK2_50">50&#160;</span>Pero itatuan de Jesús amo cajsicamatque queyé ijcón quinanquilij. 
<span class="verse" id="LK2_51">51&#160;</span>Huan ijcón in oquichpil Jesús mocuepac ocsepa huan yajqui Nazaret inuan itatuan. Huan ijcón in oquichpil Jesús quisentocaya quintacamatiaya itatuan. Huan ijcón inan den oquichpil quiyolelnamiquía nochi nijín tajtolme huan no yoltanemiliaya de toni quijtosnequía. 
<span class="verse" id="LK2_52">52&#160;</span>Huan in oquichpil moscaltiaya ca míac chicahualis huan no cachi oc moyolmajxitiyá. Huan Totajtzin Dios moyolpactiaya ica por Jesús huan nochi in tagayot quicualtagaitayaj.  </div>
<div class='psalmlabel' id='LK3_0'> 3</div>
<div class='s'>Nican tajtoa de queniu in Juan Taahuijque quipehualtij ne nitanojnotzalis ne campa taiuan </div>
<div class='r'>(Mt. 3.1‑12; Mr. 1.1‑8; Jn. 1.19‑28) </div>
<div class='p'>
<span class="verse" id="LK3_1">1&#160;</span>Huan tech nojón xihuit cuac quichihuac ya caxtol xihuit de tayecantinemi in cachi hueyi chiuque de Roma den quilíaj emperador Tiberio César, ijcuacón in tequihua ten tayecantinemía campa Judeajcopaca, yejua in Poncio Pilato. Huan in Herodes tayecantinemic ne Galileajcopaca. Huan Felipe, yejua icniu de Herodes, tayecantinemía campa Iturea huan Traconite. Huan in Lisanias tayecantinemía ne Abiliniajcopaca. 
<span class="verse" id="LK3_2">2&#160;</span>Huan tech nojón xihuit in Anás huan Caifás, yejuan nojonques catcaj in cachi huejueyi tiopixcame tech in hueyi tiopan de Jerusalén. Huan Juan, yejua catca teconeu de Zacarías, huan yejua yetoya oc campa ne tayiucan. Huan tech nojón tonalme Totajtzin Dios quimactilij in Juan Taahuijque se tanahuatil tenica tanojnotztinemis. 
<span class="verse" id="LK3_3">3&#160;</span>Huan ijcón in Juan panotiaya nochi in pueblojme ten atencopaca calyetoya den hueyíat Jordán huan quinmachtiaya in pueblojuani ijcuín: </div>
<div class='p'>―Monequi ximoyolnemilican de namotajtacoluan para ijcón Totajtzin Dios namechtapojpoluis de namotajtacoluan. Huan no monequi ma namechahuijcan. </div>
<div class='p'>
<span class="verse" id="LK3_4">4&#160;</span>Isaías yejua itanahuatijcau de Dios ten quijcuilojca de nijín Juan Taahuijque cuac quijtojca nijín tajtolme ijcuín: </div>
<div class='q'>Mocaquiti se tagat ten tanajnahuatía campa tayiucan huan quijtoj ijcuín: </div>
<div class='q'>“Xitayectalijtiyacan ninemilispan de Totecotzin huan xicmejmelautiyacan niojuan campa hualpanotihualas. </div>
<div class='q'>
<span class="verse" id="LK3_5">5&#160;</span>Huan xicautiyacan namotajtacoluan para ijcón nanyesque nanyolmelauque ijcón queme yesquía se melaucaojti. </div>
<div class='q'>Huan campa tajtahuitomil, ma ixtemiqui. </div>
<div class='q'>Huan no campa nochi tepeyo huan tal lomojme, ma no tamelaucatalican. </div>
<div class='q'>Huan campa ojquelpachme, ma momejmelahuacan. </div>
<div class='q'>Huan campa ojme de talcuejcuencan, ma momejmelahuacan, para ijcón huelis hual panotihualas Totecotzin. </div>
<div class='q'>
<span class="verse" id="LK3_6">6&#160;</span>Huan como ijcón nanquichihuaj, ijcuacón nochi in talticpacuani quitasque in Temaquixtijque ten Totajtzin Dios cualtitanic”. </div>
<div class='p'>
<span class="verse" id="LK3_7">7&#160;</span>Huan in Juan Taahuijque quinahuía huel míac tagayot neques ten yajque concaquiliayaj itanojnotzalis. Huan in Juan quiniliaya ijcuín: </div>
<div class='p'>―Namejuan nantacajcayahuani san queme in cohuame. ¿Aconi namejuan namechnejmachtij que huelis nanmocholotisque de ne hueyi tatzacuiltilis ten motoquijtoc ya? 
<span class="verse" id="LK3_8">8&#160;</span>Huan namechilía que xicyecchipaucanemican para ijcón ma mota senteixteno que melau nanmoyolnemilijque de namotajtacoluan. Huan amo xicyolnemilijtiyacan que Dios amo namechtatzacuiltis como nanquijtoaj nijín tajtolme: “Tejuan titeixuihuan de ne huejcau tetat Abraham”. Porín xicmatican que amo teyica namechpalehuis ica nojón tajtolme. Porín namechyequilía que ica nijín teme no cuali huelis in Totajtzin Dios quinchijchihuas teixuihuan de Abraham ten tacuautamatinemij ihuan Dios. 
<span class="verse" id="LK3_9">9&#160;</span>Huan como amo nanmoyolnemilíaj de namotajtacoluan, ijcuacón namejuan nanyesque queme cuoume, ten amo teyi taquij ten quimayohuisque ica hacha hasta ca nochi ninnaluayohuan. Huan nochi cuoume ten amo quitemaca taquilot ten cuali, in tequitini quinnaluayojtequisque huan quitamotasque tech in tit ma chichinahui. </div>
<div class='p'>
<span class="verse" id="LK3_10">10&#160;</span>Ijcuacón in tacaquini quitajtoltiayaj Juan ijcuín: </div>
<div class='p'>―Pos, ¿toni monequi ma ticchihuacan para timomaquixtisque? </div>
<div class='p'>
<span class="verse" id="LK3_11">11&#160;</span>Ijcuacón in Juan quinanquilij ijcuín: </div>
<div class='p'>―Ne ten quipía ome camisa, ma quitayocoli se camisa ne ten amo semi teyi quipía. Huan ne naquen quipía ten cuasque, yejuan ne monequi ma quitayocolican tacualis ne ten amo teyi quipía. </div>
<div class='p'>
<span class="verse" id="LK3_12">12&#160;</span>Huan no mochihuac que motoquijque campa yetoya Juan sequin tatopaluiani para ma in Juan quinahui. Pero nojón tatopaluiani quitajtoltiayaj Juan ijcuín: </div>
<div class='p'>―Tejuatzin tamachtijque, ¿toni monequi ticchihuasque no tejuan ten titatopaluiani? </div>
<div class='p'>
<span class="verse" id="LK3_13">13&#160;</span>Ijcuacón in Juan quinnanquilij ijcuín: </div>
<div class='p'>―Monequi que namejuan amo semi xiquinueyitopaluican in tagayot cachi oc huan que ne ten quitenahuatilíaj in tequihuani. </div>
<div class='p'>
<span class="verse" id="LK3_14">14&#160;</span>Huan no motoquijque campa Juan yetoya sequin soldados huan quitajtoltijque Juan ijcuín: </div>
<div class='p'>―Huan tejuan tisoldados, ¿toni monequi ticchiutinemisque para timomaquixtisque? </div>
<div class='p'>Ijcuacón in Juan quinnanquilij ijcuín: </div>
<div class='p'>―Amo teyi ica xiquinxijxicocan huan xiquincuilican tensá ne acsame. Huan amo no xiquinteluilican acsame ica tacajcayahualis para ijcón quinquixtilisque tomin. Ta, namechilía ximoyolpactican ica ne taxtahuil ten namechmactilíaj. </div>
<div class='p'>
<span class="verse" id="LK3_15">15&#160;</span>Huan queme in pueblojuani ipa quichixtihuitze que hualas in Cristo Temaquixtijque, ica ya nojón yejuan moyoliliayaj se huan ocsé que ne Juan Taahuijque xa yejua ya in Cristo Temaquixtijque. 
<span class="verse" id="LK3_16">16&#160;</span>Pero in Juan quinajsicamatilij nochi in tagayot ijcuín: </div>
<div class='p'>―Huan nejua de yec melau namechahuij ica at san. Pero hualajtoc se naquen cachi quipía huelilis huan nejua niamoteyi nichiuque. Huan amo nechnamiqui nictojtomilis ne imetzuijconca de nitegacuan. Huan ne Yejuatzin namechquemilos huan namechyolpepexocaltis ica in Yecticatzin Espíritu huan no namechyolchipahuas de namotajtacoluan ijcón queme in tit quichipahua tensá. 
<span class="verse" id="LK3_17">17&#160;</span>Huan ne Temaquixtijque quichihuati ijcón queme tejuan ticchihuaj cuac ticchipahuaj in trigojtet ica ne tapipitzaloni. Huan ticololoaj in trigojtet huan tiquehuaj campa trigojcal huan in tajsol ticchichinoaj. Huan tejuan como titacuautamatij ihuan ne Temaquixtijque, ijcuacón Yejuatzin techsepantalía ihuantzin seco san. Huan neques ten amo tacuautamatij ihuatzin, yejuan nojonques quintamotasque campa tatzacuiltilis de tit de amo queman sehuis. </div>
<div class='p'>
<span class="verse" id="LK3_18">18&#160;</span>Huan ica nijín tanojnotzalis in Juan quinyolmajxitiaya in tagayot huan no quinmatiltiaya den cuali Tajtoltzin de Dios. 
<span class="verse" id="LK3_19">19&#160;</span>Huan in Juan Taahuijque quimejmelahuilijca ya de toni quichiutoya in tequihua Herodes porín yejua quipoutoya queme isihuau icuñada Herodías ne ten isihuau Felipe. Ica ya nojón Juan quimejmelahuilijca Herodes, porín Felipe huan Herodes icnime san. Huan no Juan cachi oc quimachililtij Herodes que semi hueyi tajtacol porín itajtacoluan ten quichiutihuala. 
<span class="verse" id="LK3_20">20&#160;</span>Pero ne tequihua Herodes amo quicaquiliaya de toni quiliaya in Juan. Ta, ne Herodes cachi oc motajtacolmacaya huan quichihuaya que ma quicárceltalican in Juan. </div>
<div class='s'>Nican tajtoa de queniu Jesús Temaquixtijque moteahuiltij imaco Juan Taahuijque </div>
<div class='r'>(Mt. 3.13‑17; Mr. 1.9‑11) </div>
<div class='p'>
<span class="verse" id="LK3_21">21&#160;</span>Huan mochihuac que cuac nochi in pueblojuani moteahuiltijtoyaj ya imaco in Juan, ijcuacón no in Jesús Temaquixtijque yajqui moteahuiltito imaco Juan. Huan cuac Jesús Temaquixtijque motatatautiliaya ihuan Dios, ijcuacón niman tatapohuic tech ne eluiyactzinco. 
<span class="verse" id="LK3_22">22&#160;</span>Huan ijcón in Yecticatzin Espíritu hual temoaya den eluiyactzinco ijcón queme yesquía se tototzin paloma huan calayic itech Jesús. Huan no mocaquic se tajtolis den eluiyactzinco ten Yejuatzin quijtoaya ijcuín: </div>
<div class='p'>―Tejua tinotasojconetzin, ica por Tejuatzin semi nimoyolpaquiltía axcan. </div>
<div class='s'>Nican tajtoa de queniu in Lucas techtapohuía de ne achtopa huejcautetatme de Jesucristo Temaquixtijque </div>
<div class='r'>(Mt. 1.1‑17) </div>
<div class='p'>
<span class="verse" id="LK3_23">23&#160;</span>Huan in Jesús Temaquixtijque quipiaya queme sempoal huan májtacti xihuit cuac quitzinpehualtij nitequiu. Huan in pueblojuani de Nazaret quinyolnemiliayaj que Jesús catca iconeu in José. Huan ijcón in José catca iconeu de Elí. 
<span class="verse" id="LK3_24">24&#160;</span>Huan Elí catca iconeu de Matat. Huan in Matat catca iconeu de Leví. Huan in Leví catca iconeu de Melqui. Huan in Melqui catca iconeu de Jana. Huan in Jana catca iconeu de José. 
<span class="verse" id="LK3_25">25&#160;</span>Huan in José catca iconeu de Matatías. Huan in Matatías catca iconeu de Amós. Huan Amós catca iconeu de Nahum. Huan in Nahum catca iconeu de Esli. Huan in Esli catca iconeu de Nagai. 
<span class="verse" id="LK3_26">26&#160;</span>Huan in Nagai catca iconeu de Maat. Huan in Maat catca iconeu de Matatías. Huan in Matatías catca iconeu de Semei. Huan in Semei catca iconeu de José. Huan in José catca iconeu de Judá. 
<span class="verse" id="LK3_27">27&#160;</span>Huan in Judá catca iconeu de Joana. Huan in Joana catca iconeu de Resa. Huan in Resa catca iconeu de Zorobabel. Huan in Zorobabel catca iconeu Salatiel. Huan in Salatiel catca iconeu de Neri. Huan in Neri catca iconeu de Melqui. 
<span class="verse" id="LK3_28">28&#160;</span>Huan in Melqui catca iconeu de Adi. Huan in Adi catca ijcóneu de Cosam. Huan in Cosam catca iconeu de Elmodam. Huan in Elmodam catca iconeu de Er. 
<span class="verse" id="LK3_29">29&#160;</span>Huan in Er catca iconeu de Josué. Huan in Josué catca iconeu de Eliezar. Huan in Eliezar catca iconeu de Jorim. Huan in Jorim catca iconeu de Matat. 
<span class="verse" id="LK3_30">30&#160;</span>Huan in Matat catca iconeu de Leví. Huan in Leví catca iconeu de Simeón. Huan in Simeón catca iconeu de Judá. Huan in Judá catca iconeu José. Huan in José catca iconeu de Jonán. Huan in Jonán catca iconeu de Eliaquim. 
<span class="verse" id="LK3_31">31&#160;</span>Huan in Eliaquim catca iconeu de Melea. Huan in Melea catca iconeu de Mainán. Huan in Mainán catca iconeu de Matata. Huan in Matata catca iconeu Natán. 
<span class="verse" id="LK3_32">32&#160;</span>Huan in Natán catca iconeu de David. Huan in David catca iconeu de Isaí. Huan in Isaí catca iconeu de Obed. Huan in Obed catca iconeu de Booz. Huan in Booz catca iconeu de Salmón. Huan in Salmón catca iconeu de Naasón. 
<span class="verse" id="LK3_33">33&#160;</span>Huan in Naasón catca iconeu de Aminadab. Huan in Aminadab catca iconeu de Aram. Huan in Aram catca iconeu de Esrom. Huan in Esrom catca iconeu de Fares. Huan in Fares catca iconeu de Judá. 
<span class="verse" id="LK3_34">34&#160;</span>Huan in Judá catca iconeu de Jacob. Huan in Jacob catca iconeu de Isaac. Huan in Isaac catca iconeu de Abraham. Huan in Abraham catca iconeu in de Taré. Huan in Taré catca iconeu de Nacor. 
<span class="verse" id="LK3_35">35&#160;</span>Huan in Nacor catca iconeu de Serug. Huan in Serug catca iconeu de Ragau. Huan in Ragau catca iconeu de Peleg. Huan in Peleg catca iconeu de Heber. Huan in Heber catca iconeu de Sala. 
<span class="verse" id="LK3_36">36&#160;</span>Huan in Sala catca iconeu de Cainán. Huan in Cainán catca iconeu de Arfaxad. Huan in Arfaxad catca iconeu de Sem. Huan in Sem catca iconeu de Noé. Huan in Noé catca iconeu de Lamec. 
<span class="verse" id="LK3_37">37&#160;</span>Huan in Lamec catca iconeu de Matusalén. Huan in Matusalén catca iconeu de Enoc. Huan in Enoc catca iconeu de Jared. Huan in Jared catca iconeu de Mahalaleel. Huan in Mahalaleel catca iconeu de Cainán. 
<span class="verse" id="LK3_38">38&#160;</span>Huan in Cainán catca iconeu de Enós. Huan in Enós catca iconeu de Set. Huan in Set catca iconeu de Adán. Huan in Adán catca iconeu de Dios.  </div>
<div class='psalmlabel' id='LK4_0'> 4</div>
<div class='s'>Nican tajtoa de queniu in amocuali Satanás quitanemililtij Jesús Temaquixtijque ma motajtacolmacani </div>
<div class='r'>(Mt. 4.1‑11; Mr. 1.12‑13) </div>
<div class='p'>
<span class="verse" id="LK4_1">1&#160;</span>Huan Totajtzin Dios quiyolpepexocaltijtinemic Jesús Temaquixtijque ica in Yecticatzin Espíritu. Huan ijcón in Jesús quisteu huan quicautehuac ne ateno den monotza Jordán huan yajqui ocsecan. Huan ijcón in Yecticatzin Espíritu quiyecanac Jesús hasta ajsic ne campa tayiucan. 
<span class="verse" id="LK4_2">2&#160;</span>Huan ompa yetoto omepoal tonal huan omepoal yohual. Huan ompa in amocuali Satanás quiejecoltij itacuautamatilis de Jesús para ma motajtacolmacani. Huan tech nojón omepoal tonal amo teyi quicuaya Jesús. Huan cuac panoc ya nojón omepoal tonal, ijcuacón mayanac Jesús. 
<span class="verse" id="LK4_3">3&#160;</span>Ijcuacón in amocuali Satanás quilij Jesús ijcuín: </div>
<div class='p'>―Como melau Tejuatzin tion Teconetzin de Dios, ijcuacón xicnahuati nijín tet que ma mocuepa se pantzin huan xicua. </div>
<div class='p'>
<span class="verse" id="LK4_4">4&#160;</span>Ijcuacón Jesús quinanquilij ijcuín: </div>
<div class='p'>―Quijtoa in Tajcuilolamatzin de Dios ijcuín: “In taca ma nemican amo sayó ica in tacualis san. Ta, no ma yolpepexocaltinemican ica nochi in Tajtoltzin ten Dios techmactilijtinemi”. </div>
<div class='p'>
<span class="verse" id="LK4_5">5&#160;</span>Huan de ompa in amocuali Satanás cuiyac Jesús tech se hueyi tepeyo den tepepan. Huan ompa in amocuali quinextilijtihuetzic Jesús nochi in pueblojme campa tayecanaj in hueyi chihuanime de nican talticpac. 
<span class="verse" id="LK4_6">6&#160;</span>Huan in amocuali Satanás quilij Jesús ijcuín: </div>
<div class='p'>―Nejua huelis nimitzmactilis nochi in chicahualisme de nojón pueblojme ihuan ninueyipanchiucayot huan ninricojyot ten yejuan quipixtinemij. Porín nochi nojón chicahualis nomaco yetoc. Huan huelis nicmacas ne chicahualis aquen yesqui nicnequis nicmactilis. 
<span class="verse" id="LK4_7">7&#160;</span>Huan tacán timotancuaquetzas huan timotentocas noixpan huan no tacán tinechmohuistilis, ijcuacón nochi nijín ten tiquitztoc nimitzmactilis Tejuatzin. </div>
<div class='p'>
<span class="verse" id="LK4_8">8&#160;</span>Ijcuacón in Jesús quinanquilij ijcuín: </div>
<div class='p'>―Niman xiyó ya, tejua tiamocuali Satanás. Porín quijtoa tech in Tajcuilolamatzin de Dios ijcuín: “Ma xicmohuistiliti Totecotzin Dios, huan sayó Yejuatzin xicmohuiscatequitilijtinemi”. </div>
<div class='p'>
<span class="verse" id="LK4_9">9&#160;</span>Ijcuacón in amocuali Satanás ocsepa cuiyac Jesús tech ne pueblo de Jerusalén. Huan ompa quitejcoltij ipan ne tepamit ten cachi huejcapan ten pohui de ne hueyi tiopan de judíos. Huan Satanás quilij Jesús ijcuín: </div>
<div class='p'>―Como melau Tejuatzin tion Teconetzin de Dios, ximosencahua xihuetziti de nican hasta talixco. </div>
<div class='p'>
<span class="verse" id="LK4_10">10&#160;</span>Huan no Satanás quilij Jesús ijcuín: </div>
<div class='p'>―Ijcón nimitzilía porín quijtoa in Tajcuilolamatzin de Dios ijcuín: “Dios quinualtitanis in ángeles taquehualme de Dios ma mitzyecpalehuican. 
<span class="verse" id="LK4_11">11&#160;</span>Huan ne ángeles ma mitzmatzacuilican ica ninmahuan para ma amo ximometzcojcoco ica in teme”. </div>
<div class='p'>
<span class="verse" id="LK4_12">12&#160;</span>Huan Jesús quinanquilij Satanás ocsepa ijcuín: </div>
<div class='p'>―Pero no quijtoa in Tajcuilolamatzin de Dios ijcuín: “Amo xictelpanoltis in tapalehuilis ten Totecotzin Dios moyectencahuac de techmactilis”. </div>
<div class='p'>
<span class="verse" id="LK4_13">13&#160;</span>Huan cuac in Satanás quitamitanemililtij Jesús ica míac tataman tajtacol, ijcuacón mosecocahuac de Jesús por se rato. </div>
<div class='s'>Nican tajtoa de queniu Jesús Temaquixtijque quitzinpehualtij nitequiu </div>
<div class='r'>(Mt. 4.12‑17; Mr. 1.14‑15) </div>
<div class='p'>
<span class="verse" id="LK4_14">14&#160;</span>Huan ijcón in Jesús Temaquixtijque quicautehuac ne campa taiucan huan yajqui ajsito campa Galileajcopaca. Huan Totajtzin Dios quiyolpepexocaltijtiyá Jesús ica in Yecticatzin Espíritu. Huan ijcón motetapohuiayaj den chicahualis de Jesús Temaquixtijque campa nochi pueblojme den itatilanaluan de Galilea. 
<span class="verse" id="LK4_15">15&#160;</span>Huan ijcón Jesús Temaquixtijque quinmachtijtinemic ica in Tajtoltzin de Dios tech nochi nintiopanuan den judíos. Huan ijcón nochi in pueblojuani de nojón pueblojme quihueyimohuiscapohuayaj Yejuatzin. </div>
<div class='s'>Nican tajtoa de queniu Jesús Temaquixtijque tamachtijtinemic tech ipueblo de Nazaret. </div>
<div class='r'>(Mt. 13.53‑58; Mr. 6.1‑6) </div>
<div class='p'>
<span class="verse" id="LK4_16">16&#160;</span>Ijcuacón in Jesús Temaquixtijque yajqui ajsito campa ipueblojcopaca Nazaret itech ne pueblo campa ixpetanic. Huan mochihuac que tech ne tonal de nesehuilis in Jesús Temaquixtijque calaquic tech in tiopan de judíos, ijcón queme Jesús mohuicaya. Ica ya nojón Yejuatzin moquetzac huan pehuac quinleerohuilía in tacaquini in Tajtoltzin de Dios. 
<span class="verse" id="LK4_17">17&#160;</span>Huan quimactilijcaj ya Jesús ne Tajcuilolamatzin de ne huejcau tanahuatijque Isaías. Huan ijcón Jesús quitapoj ne libro huan ompa quixajsic campa ijcuiliutoc ijcuín: </div>
<div class='q'>
<span class="verse" id="LK4_18">18&#160;</span>In Totecotzin Dios nechyolpepexocaltijtinemi ica in Yecticatzin Espíritu. </div>
<div class='q'>Porín Yejuatzin nechonijitac ya para niquinnojnotztinemis ica in yancuic Tajtoltzin de Dios para nojónques tagayot ten quiyolmachilíaj que yejua pobres huan amo teyi chihuanime. </div>
<div class='q'>Huan Totajtzin Dios nechualtitanic nican talticpac para niquinyolsehuis neques ten yoltaxocolilme ica tajtacol. </div>
<div class='q'>Huan no Totajtzin Dios nechualtitanic para niquintapohuis neques ten poutocque queme yesquía presos tech nintajtacolojpan. </div>
<div class='q'>Huan no Totajtzin Dios nechualtitanic para niquintachialtis neques ten ixpojpoyome porín nintajtacoluan quinixpojpoyocuiltitoc. </div>
<div class='q'>Huan no Totajtzin Dios nechualtitanic para niquintacajcahualtis neques ten tzijtzicautocque ica in cadenas de tajtacol. </div>
<div class='q'>
<span class="verse" id="LK4_19">19&#160;</span>Huan no Totajtzin Dios nechualtitanic para niquintapohuis in talticpacuani que ejcoc ya in xihuit cuac Totajtzin Dios ipaquilis de quinmaquixtis in talticpacuani. </div>
<div class='p'>
<span class="verse" id="LK4_20">20&#160;</span>Ijcuacón in Jesús Temaquixtijque quitetecuinoj ne Tajcuilolamatzin huan quimactilij ne tiopan tapalehuijque, huan de ompa mosehuij Jesús. Huan nochi in tiopan tacaquini quisentocayaj quisenitztoyaj Jesús. 
<span class="verse" id="LK4_21">21&#160;</span>Ica ya nojón Jesús pehuac quinnojnotzac ijcuín: </div>
<div class='p'>―Huan axcan hueyi melau que nijín tanahuatil de Dios motamichihuac ya namoixpan, que nejua nican niyetoc nejuatzin ne tanahuatijque de Dios ten namejuan nanquichixtoyaj que ma hualani. </div>
<div class='p'>
<span class="verse" id="LK4_22">22&#160;</span>Huan nochi nojón tacaquini quimohuiscapohuayaj Jesús huan no quimoucacaquíaj de ne itajtoluan ten cualcuía neteicnelilis de Dios. Huan nojón tacaquini motatajtoltiayaj ijcuín: </div>
<div class='p'>―¿Xe amo yejua nijín iconeu ne José? </div>
<div class='p'>
<span class="verse" id="LK4_23">23&#160;</span>Huan ijcón Jesús quilij ijcuín: </div>
<div class='p'>―Achá acsá yetos ten quinequis nechilis ica nijín tapohuil ten quijtoa ijcuín: “Tejua titepajtijque monequi ximopajti tejua san”. Huan no nechilisquía ijcuín: “Tictecaquilijque que ticchihuac míac mohuiscatequime de Dios nepa campa pueblo Capernaum. Huan axcan ticnequij xicchihua nican tech mopueblojcopaca”. </div>
<div class='p'>
<span class="verse" id="LK4_24">24&#160;</span>Huan no Jesús quinilij ijcuín: </div>
<div class='p'>―Yec melau namechilía que amo aquen quimohuiscapohuaj se tanahuatijque de Dios tech ipueblojcojpaca campa ixpetanic. 
<span class="verse" id="LK4_25">25&#160;</span>Huan namechyequilía tech nojón tonalme cuac nemico in tanahuatijque Elías, ijcuacón oncayaj miacque sihuacahualme campa pueblojuani de Israel. Huan tech nojón tonalme amo quiohuía eyi xiutica huan chicuasen metzti. Ica ya nojón oncaya hueyi máyanti tech nojón pueblojme. 
<span class="verse" id="LK4_26">26&#160;</span>Pero Totajtzin Dios amo cualtitanic Elías para quinpalehuis nión senme de nojón sihuacahualme ten calyetoyaj campa pueblojme de Israel. Pero, quema, Totajtzin Dios cualtitanic Elías para quipalehuis se sihuacahual ten calyetoya campa Sarepta ten pohuía tech in pueblo de Sidón, masqui ne sihuat amo catca pueblojcat de Israel. 
<span class="verse" id="LK4_27">27&#160;</span>Huan tech nojón tonalme cuac nemico in tanahuatijque Eliseo, ijcuacón oncayaj míac cocoyani campa pueblojme de Israel ten cocotocatoyaj innacayo. Huan ne Eliseo amo aquen quinpajtij tech nojón ipueblojcahuan den cocoyani. Ta, sayó quipajtij in cocoxque ten monotzaya Naamán. Huan yejua pohuía de Siriajcopaca huan amo catca pueblojcat de Israel. </div>
<div class='p'>
<span class="verse" id="LK4_28">28&#160;</span>Huan cuac quicacque nochi nijín tanojnotzalis, ijcuacón nochi in tacaquini ten yetoya tiopanijtic mohueyiyolcualantijque. 
<span class="verse" id="LK4_29">29&#160;</span>Huan ijcón yejuan moyolchicauque huan mosenpanixejecoltijque, huan de ompa quiquixtijque Jesús tech nojón pueblo de Nazaret. Huan ijcón cuiyacque Jesús hasta ne tepeyecapan ya porín in pueblo de Nazaret quichichiucaj ipan ne tepetzintan. Huan ompa quinequíaj quipantamotatihue Jesús. 
<span class="verse" id="LK4_30">30&#160;</span>Pero in Jesús Temaquixtijque panotiquisac intzalan den ne tagayot huan mochololtij. </div>
<div class='s'>Nican tajtoa de queniu Jesús Temaquixtijque quipajtij se tagat ten quipía ya se amocuali ejecat </div>
<div class='r'>(Mr. 1.21‑28) </div>
<div class='p'>
<span class="verse" id="LK4_31">31&#160;</span>Huan ijcón in Jesús yajqui huan ajsito campa pueblo de Capernaum ten itatilanal Galilea. Huan ompa pehuato quinmachtiaya ica in Tajtoltzin de Dios ne pueblojuani tech in tonalme de nesehuilis. 
<span class="verse" id="LK4_32">32&#160;</span>Huan ijcón ne pueblojuani de Capernaum quihueyimoucacaquíaj de Yejuatzin nitamachtilis porín Jesús quinmachtiaya ica hueyi chicaucahuelilis. </div>
<div class='p'>
<span class="verse" id="LK4_33">33&#160;</span>Huan tech nojón tiopan de judíos ompa yetoya se tagat ten quipiaya iyolijtic se amocuali ejecat ten pitzotic. Huan ne amocuali ejecat sepan san quiontzajtzilij Jesús ijcuín: </div>
<div class='p'>
<span class="verse" id="LK4_34">34&#160;</span>―Xitechtapatahuili huan amo xitechcuejmoloqui. ¿Toni ticpía tohuan, Jesús de Nazaret? ¿Xe tejua tihuala para titechpolos? Nejua cuali nimitzixmati aconi tejua, tionyecticatzin de Dios. </div>
<div class='p'>
<span class="verse" id="LK4_35">35&#160;</span>Ijcuacón Jesús quitacahualtij ne amocuali ejecat huan quilij ijcuín: </div>
<div class='p'>―Ximotentamatili huan xiquisa tech yejua. </div>
<div class='p'>Ijcuacón ne amocuali ejecat quitalpantamotac ne tagat inixpan ne tiopantacaquini. Huan de ompa ne amocuali ejecat quistehuac de ne tagat, pero amo teyi ica quicojcocojteu. 
<span class="verse" id="LK4_36">36&#160;</span>Ijcuacón nochi ne tiopantacaquini mohueyiyolmoutijque huan monojnotzayaj se huan ocsé ijcuín: </div>
<div class='p'>―¿Toni chicahualis cualcui itajtoluan de Jesús para huelis quicalanquixtilis ne amocuali ejecat? Porín tiquitaj que nijín Jesús quipía huelilis para quinnahuatis in amocuali ejecame ma calan quisacan. Huan yejuan quitacamatij huan calan quisaj. </div>
<div class='p'>
<span class="verse" id="LK4_37">37&#160;</span>Huan ijcón cachi oc motejtapohuiayaj den ihuelilis de Jesús Temaquixtijque tech nochi nojón pueblojme ten quiyehualojtoya Capernaum. </div>
<div class='s'>Nican tajtoa de queniu Jesús Temaquixtijque quipajtij imonan in Simón Pedro </div>
<div class='r'>(Mt. 8.14‑15; Mr. 1.29‑31) </div>
<div class='p'>
<span class="verse" id="LK4_38">38&#160;</span>Ijcuacón in Jesús Temaquixtijque quisac de nojón tiopanijtic huan yajqui calaquito ichan in Simón. Huan ompa Jesús quitac que imonan Simón que huetztoya ica hueyi totonic. Ica ya nojón ichancahuan de Simón quitatautijque Jesús que ma quipajti. 
<span class="verse" id="LK4_39">39&#160;</span>Huan ijcón in Jesús motoquij campa in cocoxque huan quipanixitac. Huan de ompa Jesús quitacahualtij huan quixtopehuac nojón totonic. Ijcuacón nimantzin ne totonic quitacahuilij ne cocoxque. Huan niman cuac quitacahuilij ya in totonic, ijcuacón nimantzin meutiquisac ne imonan de Pedro huan pehuac quintamacac icalpanocahuan. </div>
<div class='s'>Nican tajtoa de queniu Jesús Temaquixtijque quipajtij míac cocoyani cuac pancalaquic in tonaltzin </div>
<div class='r'>(Mt. 8.16‑17; Mr. 1.32‑34) </div>
<div class='p'>
<span class="verse" id="LK4_40">40&#160;</span>Huan nochi in pueblojuani de ne Capernaum quinpixtoyaj cocoyani tech ninchan de míac tataman cocolisme. Huan cuac pancalatoya ya in tonaltzin, ijcuacón quinualcuicque campa Jesús yetoya nojón cocoyani. Huan ijcón Yejuatzin momasohuaya inpan nojón cocoyani huan ijcón nochi yejuan quinpajtiaya. 
<span class="verse" id="LK4_41">41&#160;</span>Huan ijcón no quisayaj miacque amocuali ejecame tech ninyolojtic de ne cocoyani. Huan nojón amocuali ejecame chicaucatzajtzíaj huan quiliayaj Jesús ijcuín: </div>
<div class='p'>―Tejuatzin, tion Teconetzin de Dios ten Motajtzin. </div>
<div class='p'>Pero in Jesús Temaquixtijque quintacahualtij nojón amocuali ejecame ma amo tajtojcan oc porín yejuan cuali quimatque que Jesús Yejuatzin ya in Cristo Temaquixtijque. </div>
<div class='s'>Nican tajtoa de queniu Jesús Temaquixtijque quinnojnotztinemic in tagayot Galileajcopaca </div>
<div class='r'>(Mr. 1.35‑39) </div>
<div class='p'>
<span class="verse" id="LK4_42">42&#160;</span>Huan imostica cuac tanesic ya, ijcuacón in Jesús Temaquixtijque quisac tech nojón pueblo huan yajqui campa se lugar tayiucan. Pero in pueblojuani quitemojtinemíaj Jesús hasta yejuan cajsique campa Yejuatzin yetoya. Porín yejuan quinequíaj quilochtisque oc que ma mocahuani inuan oc. 
<span class="verse" id="LK4_43">43&#160;</span>Pero in Jesús quinilij ijcuín: </div>
<div class='p'>―Semi monequi ma niquintetapohuiti ocsequin pueblojuani huan niquinnextilitiu de queniu quimonequiltía Dios ma momasouto ica ihueyichicahualis tech se iyolijtic. Porín nijín tequit yejica ya Dios nechualtitanic ma nicchihua. </div>
<div class='p'>
<span class="verse" id="LK4_44">44&#160;</span>Huan ijcón quichiutinemic Jesús tanojnotztinemía ica in Tajtoltzin de Dios tech in tiopan de judíos ten poutocque Galileajcopaca.  </div>
<div class='psalmlabel' id='LK5_0'> 5</div>
<div class='s'>Nican tajtoa de queniu Jesús Temaquixtijque quichihuac se mohuiscatequit inixpan in tamaajsini </div>
<div class='r'>(Mt. 4.18‑22; Mr. 1.16‑20) </div>
<div class='p'>
<span class="verse" id="LK5_1">1&#160;</span>Huan mochihuac que se tonal in Jesús Temaquixtijque nentinemía ne atentenojcopaca de Genesaret. Huan huel míac tagayot cajsitoj Jesús hasta quipejpechiayaj porín yejuan quinequíaj quicaquisque in tanojnotzalis den Tajtoltzin de Dios. 
<span class="verse" id="LK5_2">2&#160;</span>Huan mochihuac que Jesús quinitac ome barcos de apanolonime ne atenteno ten amo aquen yetoyaj tech nojón barcos. Porín ne tamaajsini temocaj ya de ne barcos quinixpacayaj ne ninatarrayas. 
<span class="verse" id="LK5_3">3&#160;</span>Ica ya nojón in Jesús calaquito tech senme de nojón ome barcos, ne barco pohuía ihuan in Simón. Huan ijcón Jesús quitatautij Simón ma quitzinquixti ibarco campa apanían. Huan de ompa niman Jesús motalij tech in barco huan pehuac quinmachtía in tagayot ica in Tajtoltzin de Dios desde ne apanían. 
<span class="verse" id="LK5_4">4&#160;</span>Huan cuac in Jesús quintaminojnotzac ya in ica in Tajtoltzin de Dios, ijcuacón Jesús quilij Simón ijcuín: </div>
<div class='p'>―Xicuican nijín mobarco nepa campa cachi ahuejcatan. Huan ompa xiquintamotacan namoatarrayas para ijcón nanquinquitzquisque in pescados. </div>
<div class='p'>
<span class="verse" id="LK5_5">5&#160;</span>Ijcuacón in Simón quinanquilij ijcuín: </div>
<div class='p'>―Pero tamachtijque, tejuan titequititocque nochi yohual ya, huan ayamo timinajxilíaj pescados. Pero tejua motanahuatil, cuali huelis tictamotasque toatarrayas. </div>
<div class='p'>
<span class="verse" id="LK5_6">6&#160;</span>Huan cuac quitamotque ya niatarraya, ijcuacón quinquitzquijque tel miacque pescados hasta in atarraya pehuac ixcocotoca. 
<span class="verse" id="LK5_7">7&#160;</span>Ijcuacón in tequitini tech nojón barco de Simón, yejuan peuque quinixnotzaj nintequiticaicnihuan tech in ocsé barco para ma huiqui quinpalehuiquij. Huan ijcón ne nintequiticaicnihuan hualajque quinpalehuicoj. Huan quinololojque in pescados huan quincalaquijque tech in ome barcos hasta nesi que quinequíaj pancalaquisque in barcos. 
<span class="verse" id="LK5_8">8&#160;</span>Huan cuac in Simón quitac ya nochi nijín ten mochihua, ijcuacón motancuaquetzac iixpan Jesús huan quilij ijcuín: </div>
<div class='p'>―Notecotzin, ximosecocahua de nejua, porín nejua nitajtacole. </div>
<div class='p'>
<span class="verse" id="LK5_9">9&#160;</span>Huan Simón quichihuac ijcón porín mohueyiyolmoutij ca nojón ten quitac. Huan no moyolmoutijque nochi in tequitini ten ihuan Simón tequititinemíaj sayó porín quinquitzquijque huel míac pescados. 
<span class="verse" id="LK5_10">10&#160;</span>Huan no moyolmoutijque Jacobo huan Juan, yejuan teconehuan de Zebedeo huan yejuan catcaj ipa tequiticaicnime de Simón. Pero in Jesús quinojnotzac ijcuín: </div>
<div class='p'>―Tejua Simón, amo ximoyolmoutij porín nican para taixpan nimitznextiliti de queniu tiquintemojtinemis tagayot para ma nechtacamatican, ijcón queme ay tiquintemojtinemi pescados. </div>
<div class='p'>
<span class="verse" id="LK5_11">11&#160;</span>Huan cuac quinuiyac ya ninbarcos ne atenteno, ijcuacón in Jacobo huan Juan huan Simón quicauteuque ninbarcos huan yajque quitoctilijque Jesús para momachtisque itanextililis de Yejuatzin. </div>
<div class='s'>Nican tajtoa de queniu Jesús Temaquixtijque quipajtij se cocoxque ten cocotocatoya ninacayo </div>
<div class='r'>(Mt. 8.1‑4; Mr. 1.40‑45) </div>
<div class='p'>
<span class="verse" id="LK5_12">12&#160;</span>Huan mochihuac se tonal que yetoya Jesús Temaquixtijque tech se pueblo ten itatilanal de Galilea. Huan ejcoc tech ne pueblo se cocoxque ten cocotocatoya ninacayo. Huan cuac in cocoxque quitac Jesús, ijcuacón yejua motoquij huan motancuaquetzac huan moixacatentocato hasta talixco huan quitatautij Jesús ijcuín: </div>
<div class='p'>―Totecotzin, como ticonmonequiltía, cuali tionhuelis tinechonchipahuas de nijín pitzotic nococolis. </div>
<div class='p'>
<span class="verse" id="LK5_13">13&#160;</span>Ijcuacón in Jesús momatilanac huan quimatocac in cocoxque huan quilij ijcuín: </div>
<div class='p'>―Nicnequi ma tejua xionchipahuac ya de mococolis. </div>
<div class='p'>Huan cuac Jesús ijcón quilij, ijcuacón nimantzin quisac ne cocolis den inacayo cocotocatoya huan mocahuac chipactzin ne tagat. 
<span class="verse" id="LK5_14">14&#160;</span>Huan ijcón Jesús quichicaucanahuatij ijcuín: </div>
<div class='p'>―Xiquita, amo aquen teyi xictapohui. Ta, sayó xiyó ximotenextiliti ihuan ne tiopixcame judíos de que tichipahuac ya. Huan de ompa xiquinmactiliti Dios ne tetayocolil ijcón queme Moisés tanahuatiaya para ne cocoyani ten tapajtilme ya de ne cocotoca ninacayo. Huan ijcón ixnesis innahuac mopueblojcahuan de que tichipahuac ya de mococolis. </div>
<div class='p'>
<span class="verse" id="LK5_15">15&#160;</span>Huan ijcón cachi oc motetapohuiayaj nohuiyampa den ichicaucahuelilis de Jesús. Huan mosentiliayaj huel míac tagayot para quicaquilisque tenica quinnojnotzaya. Huan no motoquíaj huel míac tagayot campa Jesús yetoya para ma Yejuatzin quinpajtij de nincocolisuan. 
<span class="verse" id="LK5_16">16&#160;</span>Pero icsá in Jesús Temaquixtijque mosecocahuac den tagayot huan yaya campa taiucan para ompa motatatautilis ihuan Dios. </div>
<div class='s'>Nican tajtoa de queniu Jesús Temaquixtijque quipajtij se cocoxque de ninacayo sepoutoc ya </div>
<div class='r'>(Mt. 9.1‑8; Mr. 2.1‑12) </div>
<div class='p'>
<span class="verse" id="LK5_17">17&#160;</span>Huan mochihuac se tonal que Jesús tamachtiaya ica in Tajtoltzin de Dios. Huan campa nojón tamachtijtoya ompa tocotzyetoya sequin tamatinime fariseos huan ya sequin tanextiliani ica in tanahuatil de Moisés. Huan nojón tamatinime huan tanextiliani hualajque de míac pueblojtzitzin de itatilanal de Galilea huan no de Judea huan de Jerusalén de itatilanaluan. Huan in chicaucahuelilis de Totecotzin Dios monextiaya itech Jesús Temaquixtijque cuac Yejuatzin quinpajtiaya in cocoyani. 
<span class="verse" id="LK5_18">18&#160;</span>Huan mochihuac que sequin taca cualcuiliaya Jesús se cocoxque ten nochi ninacayo tami sensepoutoc ya huan amo huelía nejnemía. Huan cualcuiayaj ne cocoxque tech se petatzin. Huan ne taca quinequíaj quicalaquitihue in cocoxque ne calijtic para ompa quitalijtihue in cocoxque iixpan Jesús. 
<span class="verse" id="LK5_19">19&#160;</span>Pero yejuan amo huelíaj quicalaquisque in cocoxque para ejcosque campa yetoya Jesús, porín nocta míac tagayot mosentilijcaj ya. Ica ya nojón yejuan tejcocque calcuaco huan quicuatapouque in cali. Huan ompa quipantemoltijque in cocoxque ihuan nipet huan quitalijque intzalan in tagayot ne campa iixpampa Jesús. 
<span class="verse" id="LK5_20">20&#160;</span>Huan cuac Jesús quitac nintacuautamatilis de nojón nahui taca, ijcuacón Yejuatzin quilij in cocoxque ijcuín: </div>
<div class='p'>―Tejua tagatzin, motajtacoluan nimitzintapojpoluilía ya. </div>
<div class='p'>
<span class="verse" id="LK5_21">21&#160;</span>Huan ne fariseos huan in tanextiliani de tanahuatil de Moisés, cuac yejuan quicacquilijque Jesús nijín tajtolme, ijcuacón yejuan peuque yoltanemilíaj huan motatajtoltiayaj ijcuín: “¿Aconi nijín tagat ten quimohuiscapoloa Totajtzin Dios ica nijín tajtolme? ¿Aconi huelis tetapojpoluis tajtacol? Ta, sayó Dios hueli tetapojpoluía”. </div>
<div class='p'>
<span class="verse" id="LK5_22">22&#160;</span>Huan ijcón in Jesús niman quinyolojixmatía de que ijcón yoltanemiliayaj ne tanextiliani. Ica ya nojón Jesús quinilij ijcuín: </div>
<div class='p'>―¿Queyé ijcón nanyoltanemilíaj? 
<span class="verse" id="LK5_23">23&#160;</span>Huan namechilía que amo ohui ma niquilis nijín cocoxque ijcuín: “Motajtacoluan nimitzintapojpoluía ya”. Pero no namechilía que cachi ohui ma niquili nijín cocoxque ijcuín: “Ximehua de mocochpet huan xinenemi”. Huan yejua ya nijín cachi ohui porín ixnestinemi senteixteno cox melau pajtic ya oso amo. 
<span class="verse" id="LK5_24">24&#160;</span>Huan como cuali hueli nicpajtis nijín cocoxque, ica ya nojón Nejuatzin nicnequi namechyecmatiltía que Nejuatzin ya ni Yectagatzin de Dios. Huan no nicpía tanahuatil de Dios nican talticpac para niquintapojpoluis naquen motajtacolmagacque ya. </div>
<div class='p'>Huan de ompa Jesús quilij in cocoxque ten ninacayo tamisensepoutoc ijcuín: </div>
<div class='p'>―Tejua cocoxque, nimitzilía ximehua, xicui motapech huan xiyó mochan. </div>
<div class='p'>
<span class="verse" id="LK5_25">25&#160;</span>Ijcuacón nimantzin in cocoxque moquetzac senteixteno huan quicuic nitapech campa huetztoya huan yajqui ichan huan ijcón quimohuistilijtiyá Totajtzin Dios. 
<span class="verse" id="LK5_26">26&#160;</span>Huan ijcón nochi in tacaquini quihueyimoucaitacque ten mochihuac huan quimohuistiliayaj Totajtzin Dios. Huan ica hueyi yolmohuisyot quijtoayaj ijcuín: </div>
<div class='p'>―Axcan hueyi melau tiquitacque ya se hueyi mohuiscatequit de Dios. </div>
<div class='s'>Nican Jesús Temaquixtijque quinotzac Leví ma quitoctili Yejuatzin </div>
<div class='r'>(Mt. 9.9‑13; Mr. 2.13‑17) </div>
<div class='p'>
<span class="verse" id="LK5_27">27&#160;</span>Huan satepan cuac quitamichihuac nijín mohuiscatequime, ijcuacón Jesús calan quisac huan ompa quitac se tatopaluijque ten monotza Leví. Huan in Leví tocotzyetoya caltenteno campa quintopaluiaya in pueblojuani. Huan ijcón Jesús quilij in Leví ijcuín: </div>
<div class='p'>―Xinechtoctiliti huan ximomachtiqui nohuan. </div>
<div class='p'>
<span class="verse" id="LK5_28">28&#160;</span>Ijcuacón in Leví moquetztiquisac huan quicahuac nitequiu campa ne tocotziutoya huan yajqui quitoctilito Jesús. </div>
<div class='p'>
<span class="verse" id="LK5_29">29&#160;</span>Huan cachi satepan in Leví quiluichihuilij Jesús ompa ichan. Huan ijcón ompa mosentilijque míac itatopaluijcaicnihuan huan ocsequin taca para ompa sepan tacuasque. 
<span class="verse" id="LK5_30">30&#160;</span>Huan tech ne iluit in fariseos huan in tanextiliani ica in tanahuatil de Moisés, yejuan nojonques peuque quintejtenehuayaj ne imomachtijcahuan de Jesús. Huan quintajtoltijque imomachtijcahuan de Jesús ijcuín: </div>
<div class='p'>―¿Queyé namejuan nantacuaj huan nantayij ihuan ne tatopaluiani huan ne ocsequin tajtacolejque ten amo quitacamatij in tanahuatil de Moisés? </div>
<div class='p'>
<span class="verse" id="LK5_31">31&#160;</span>Ijcuacón Jesús quinnanquilij ijcuín: </div>
<div class='p'>―In tagayot ten mopohuaj yolpactocque, yejuan nojónques amo monequi tepajtijque. Ta, namechilía que sayó in cocoyani monequi tepajtijque. Ica ya nojón axcan Nejuatzin ninuan nisentacuajtoc nijín tatopaluiani, porín yejuan queme yesquía cocoyani. 
<span class="verse" id="LK5_32">32&#160;</span>Nejuatzin amo nihuala niquintemoco naquen mopohuaj yolchipauque. Ta, Nejuatzin nihuala nican talticpac para niquintemos tajtacolejque para ma yejuan ma moyolnemilican de nintajtacoluan. </div>
<div class='s'>Nican tajtoa de queniu quitajtoltijque Jesús Temaquixtijque cox monequi mosahuasque </div>
<div class='r'>(Mt. 9.14‑17; Mr. 2.18‑22) </div>
<div class='p'>
<span class="verse" id="LK5_33">33&#160;</span>Ijcuacón ne tamatinime quilijque Jesús Temaquixtijque ijcuín: </div>
<div class='p'>―Ne imomachtijcahuan de Juan Taahuijque, yejuan semi mosautinemij huan semi motatatautilijtinemij. Huan ijcón no quichiutinemij imomachtijcahuan den fariseos. Pero tejua momomachtijcahuan, ¿queyé yejuan quisentocaj tacuajtinemij huan tayitinemij vino ihuan nojón tajtacolejque? </div>
<div class='p'>
<span class="verse" id="LK5_34">34&#160;</span>Huan ijcón in Jesús ocsepa quinanquilij ijcuín: </div>
<div class='p'>―Como yetoc oc in teyoquich ¿queniu huelis se quinilis ma mosahuacan neques taijitalme ten hualajque monechicojque para se nenamictilis? Huan no ijcón amo nihuelis niquinilis in nomomachtijcahuan ma mosahuacan como Nejuatzin ihuan niyetinemi oc. 
<span class="verse" id="LK5_35">35&#160;</span>Pero queman hualas ne tonal cuac in teyoquich cajchihuasque ya, ijcuacón tech nojón tonalme huelis mosahuasque. Huan no tech nojón tonalme cuac nechajchihuasque huan nechmictisque, ijcuacón cuali nanmosahuasque ya. </div>
<div class='p'>
<span class="verse" id="LK5_36">36&#160;</span>Huan ijcón ocsepa Jesús quinmachtiaya ica ocsé nexcuitil ijcuín: </div>
<div class='p'>―Xiquitacan que amo aquen quicotonas se cachol de se yancuic tasal para ica quitasaluis se soltic tasal. Ipa amo semi yec cualtía ihuan ne tasal den yancuic huan ne soltic tasal para quitasaluisque. Porín como ijcón quichihuasque, ijcuacón ne yancuic tasal ijtacahuis ya. Huan no ne tzictzin yancuic tasal amo semi yec cualnesi ihuan ne soltic tasal. 
<span class="verse" id="LK5_37">37&#160;</span>Huan amo no aquen quipantecas in yancuic vino tech in cuetaxsolme. Porín in yancuic vino, yejua ne mochicahualtis huan atzitzicasquisas. Huan ijcón cuali huelis quitzayanas in cuetaxsol huan mimilahuis nochi in vino. Huan ijcón cachi ijtacahuis in cuetaxsol. 
<span class="verse" id="LK5_38">38&#160;</span>Pero in yancuic vino se quitequilía yejua ne den yancuic cuetaxme. Huan ijcón nión in vino huan nión in cuetaxme ijtacahuisque. 
<span class="verse" id="LK5_39">39&#160;</span>Huan nochi ten cuelitaj tayisque ne vino ten cuali mochicahualtij ya, yejuan nojónques amo cuelitaj tayisque nojón yancuic vino. Porín quijtoaj que ne vino ten mochicahualtij ya que yejua ya cachi cuali. Huan no ijcón mochihua que nochi neques ten cuelitztinemij in taneltocalis de huejcaucayome queme yesquía vino den mochicahualtij ya, yejuan nojonques amo nechcaquilisque cuac nejua niquinmachtis se yancuic taneltocalis.  </div>
<div class='psalmlabel' id='LK6_0'> 6</div>
<div class='s'>Nican tajtoa de queniu imomachtijcahuan de Jesús Temaquixtijque quiajocuicque trigojtet tech in tonal de nesehuilis </div>
<div class='r'>(Mt. 12.1‑8; Mr. 2.23‑28) </div>
<div class='p'>
<span class="verse" id="LK6_1">1&#160;</span>Huan se tonal Jesús Temaquixtijque panotiaya campa tatocala ica trigojtet tech se tonal de nesehuilis. Huan mochihuac que imomachtijcahuan quiyolcopintiayaj nijín trigo huan icacauyo quixtiayaj ica imahuan huan de ompa quicuayaj ne niteyo. 
<span class="verse" id="LK6_2">2&#160;</span>Ijcuacón sequin tamatinime fariseos quintajtoltijque imomachtijcahuan de Jesús ijcuín: </div>
<div class='p'>―¿Queniu namejuan nantequititinemij ica nojón tequit tech ne tonal de nesehuilis? Porín ne itanahuatil de Moisés tetacahualtía. </div>
<div class='p'>
<span class="verse" id="LK6_3">3&#160;</span>Huan in Jesús quinilij ijcuín: </div>
<div class='p'>―¿Xe namejuan amo queman nanquileerojque ten quichihuac in rey David huan itapalehuijcahuan cuac mayanque? 
<span class="verse" id="LK6_4">4&#160;</span>Huan in rey David calayic tech ichantzin Dios huan quincuic huan quincuaj ne panes ten quitalijcaj ya iixpantzinco Dios para ica quimohuistilisque Yejuatzin. Huan Dios amo quimonequiltij ma acsá quicuani nojón panes nión in rey David huan nión nitapalehuijcahuan. Ta, sayó ma quicuani ne panes in tiopixcame judíos. </div>
<div class='p'>
<span class="verse" id="LK6_5">5&#160;</span>Huan no Jesús quinilij ijcuín: </div>
<div class='p'>―Xicmatican ca cuali que Nejuatzin ni Yectagatzin de Dios huan Nitayecancatzin de ne tonal den nesehuilis. Huan Nejuatzin nicpixtinemi tanahuatil para niteilis toni cualtías se quichihuas tech ne tonal de nesehuilis. </div>
<div class='s'>Nican tajtoa de queniu Jesús Temaquixtijque quipajtij se cocoxque de mamijmiquilotic </div>
<div class='r'>(Mt. 12.9‑14; Mr. 3.1‑6) </div>
<div class='p'>
<span class="verse" id="LK6_6">6&#160;</span>Huan mochihuac que ocsepa se tonal de nesehuilis Jesús Temaquixtijque calayic campa se tiopan de judíos huan ompa tamachtiaya ica in Tajtoltzin de Dios. Huan ompa tiopanijtic tocotzyetoya se tagat cocoxque ten iyecmay mamijmiquilotic catca. 
<span class="verse" id="LK6_7">7&#160;</span>Huan no ompa tiopanijtic tocotztoyaj sequin tamatinime fariseos huan tanextiliani den tanahuatil de Moisés. Huan yejuan nojonques sayó quipijpixtinemíaj Jesús para quitasquíaj cox melau Jesús quipajtisquía nojón cocoxque tech ne tonal de nesehuilis. Huan tacán Jesús quipajtisquía ne cocoxque, ijcuacón in tamatinime cachi oc quipiasquíaj tensá tamachilis tenica quiteluilisque Jesús de amo quitacamati in tanahuatil de ne tonal de nesehuilis. 
<span class="verse" id="LK6_8">8&#160;</span>Pero Jesús quintamachilisixmatía nojón tamatinime. Ica ya nojón Yejuatzin quilij ne cocoxque ten mamelaxuaquía ijcuín: </div>
<div class='p'>―Ximehua huan ximoquetzaqui tatajco den tacaquini. </div>
<div class='p'>Huan melau ne cocoxque quichihuac ijcón; yejua mehuac huan moquetzac den tatajco den tacaquini. 
<span class="verse" id="LK6_9">9&#160;</span>Ijcuacón Jesús quinilij in tacaquini ijcuín: </div>
<div class='p'>―Nicnequi namechtajtoltis ijcuín: ¿Cox Dios quimonequiltía ma ticchihuacan ten cuali tech in tonal de nesehuilis? oso, ¿ma ticchihuacan ten amocuali chihualis? oso, ¿ma ticmaquixtican se inemilis? oso, ¿ma tiquixpolocan se inemilis? </div>
<div class='p'>
<span class="verse" id="LK6_10">10&#160;</span>Huan ijcón Jesús quinsenixitaya nochi neques ten quiyehualojtoya. De ompa Jesús quilij in tagayot cocoxque ijcuín: </div>
<div class='p'>―Ximomamelahua. </div>
<div class='p'>Huan ijcón in cocoxque momamelahuac imay huan de ompa ne imay pajtic. 
<span class="verse" id="LK6_11">11&#160;</span>Ica ya nojón ne tamatinime mohueyiyolcualantijque. Huan peuque moyoliliayaj se huan se ijcuín: “¿Toni huelis ticchihuilisque ne Jesús? para ma amo ay tamachtijtinemis oc?” </div>
<div class='s'>Nican Jesús Temaquixtijque quinijitac in majtactiomome imomachtijcahuan ma quitoctilican Yejuatzin </div>
<div class='r'>(Mt. 10.1‑4; Mr. 3.13‑19) </div>
<div class='p'>
<span class="verse" id="LK6_12">12&#160;</span>Huan tech nojón tonal Jesús Temaquixtijque yajqui campa se tepelomojtzin para motatatautilis ihuan Dios. Huan ompa yetoya nochi se yohual motatatautilitoya ihuan Itajtzin Dios. 
<span class="verse" id="LK6_13">13&#160;</span>Huan cuac tanesic ya, ijcuacón Jesús quinnotzac imomachtijcahuan ma motoquican campa Yejuatzin yetoya. Ijcuacón Jesús quinijtac majtactionmome de nimomachtijcahuan huan quintequimactij ma yesque itatitaniluan de Jesús. 
<span class="verse" id="LK6_14">14&#160;</span>Huan Jesús quinijitac yejuan nijinques: in Simón ten cojpatocaytiayaj Pedro. Huan no quijitac Andrés, yejua iicniu de Simón. Huan no Jesús quinijitac Jacobo huan Juan huan Felipe huan Bartolomé. 
<span class="verse" id="LK6_15">15&#160;</span>Huan no Jesús quinijitac Mateo huan Tomás huan Jacobo, yejua teconeu de Alfeo. Huan no Jesús quinijitac Simón ten pohuía ihuan in taca políticos ten yolchicauque. 
<span class="verse" id="LK6_16">16&#160;</span>Huan no Jesús quijitac Judas, yejua ten iicniu Jacobo. Huan no Jesús quijitac in Judas Iscariote ne ten quitemactij Jesús ma quimictican. </div>
<div class='s'>Nican tajtoa de queniu Jesús Temaquixtijque quinmachtiaya huan quinpajtiaya huel míac tagayot </div>
<div class='r'>(Mt. 4.23‑25) </div>
<div class='p'>
<span class="verse" id="LK6_17">17&#160;</span>Huan ijcón in Jesús temoc de ne tepelomo ihuan imomachtijcahuan huan mochihuac que Yejuatzin milochtij oc ihuan imomachtijcahuan tech se hueyi tamanis. Huan ompa yetoya huel míac tagayot ten hualayaj de míac tataman pueblojme de itatilanal Judea huan Jerusalén. Huan no hualayaj huel míac tagayot ten calyetocque campa pueblojme de Tiro huan Sidón ten atentenojcopaca. Huan ne tagayot hualayaj para quicaquilisque Jesús nitanojnotzalis. Huan no hualayaj ya para ma quinpajti Jesús de nochi nincocolisuan. 
<span class="verse" id="LK6_18">18&#160;</span>Huan nochi neques ten tajyohuijtinemíaj ica in pitzotic amocuali ejecame, yejuan nojonques Jesús quinpajti. 
<span class="verse" id="LK6_19">19&#160;</span>Huan nochi in cocoyani quinequíaj quimatocasque Jesús porín Yejuatzin quinpajtiaya sayó ica ihueyichicahualis ten pepexocatinemi itech Yejuatzin. </div>
<div class='s'>Nican Jesús Temaquixtijque quinmachtij in tagayot de ne taca ten tatiochihualme de Dios huan de ne taca ten amo tatiochihualme </div>
<div class='r'>(Mt. 5.1‑12) </div>
<div class='p'>
<span class="verse" id="LK6_20">20&#160;</span>Ijcuacón Jesús quinsenixitac imomachtijcahuan huan quinmachtiaya ijcuín: </div>
<div class='p'>―Nantatiochihualme de Dios namejuan ten pobres ten amo teyi nanchihuanime, porín namejuan Dios cuali namechyolyecanas ica ihueyichicahualis. 
<span class="verse" id="LK6_21">21&#160;</span>Huan no nantatiochihualme de Dios namejuan ten nanmayantinemij axcan, porín namejuan Dios cuali namechyecyolpexontijtíyas ica ne ten monequi. Huan no nantatiochihualme de Dios namejuan ten axcan nanmoyolcocoaj, porín Dios quichihuas que nanmoyoluelitasque ica yolpaquilis. 
<span class="verse" id="LK6_22">22&#160;</span>Huan no nantatiochihualme de Dios namejuan cuac in tagayot namechtahuelitztinemisque huan mosecocahuasque de namejuan. Huan no nantatiochihualme de Dios cuac in tagayot namechquejqueloaj huan cuac namechtejtenehuasque que amo nancualime. Huan ijcón nanquinchihuilijtocque porín nantacuautamatij itech notocay Nejuatzin ni Yectagatzin de Dios. 
<span class="verse" id="LK6_23">23&#160;</span>Huan tech ne tonal cuac namechtajyohuiltisque, ijcuacón namejuan ximohueyiyolpactican huan ximohuelitacan porín xicmatican que nanquipiatihue se hueyi tetayocolil de Dios nepa eluiyactzinco. Huan no xicmatican que ijcón queme axcan namechmohuispoloaj in tagayot, no ijcón namohuejcautatuan quinmohuispolojtihualajque ne itanahuatijcahuan de Dios. </div>
<div class='p'>
<span class="verse" id="LK6_24">24&#160;</span>Huan semi nanteicneltijque namejuan ten nanricojme porín namechnamiqui xicselican in tatzacuiltilis de Dios. Huan xicmatican que axcan tamitiyás ya nochi namoricojyo tenica nanmoyolpactijtihualajque. 
<span class="verse" id="LK6_25">25&#160;</span>Huan semi nanteicneltijque namejuan ten nanixuitocque huan amo nanquimachilijtinemij máyanti. Porín se tonal xicmatican que nanquimachilisque ne hueyi máyanti, huan ijcón amo huelis oc nanixuisque oc. Huan no semi nanteicneltijque namejuan ten axcan nanyoluetzcatinemij porín nanquipixtinemij nochi ten monequi. Pero se tonal nanmoyolcocosque huan nanchocasque. 
<span class="verse" id="LK6_26">26&#160;</span>Huan semi nanteicneltijque namejuan cuac namechmohuiscapohuasque nochi in tagayot, porín no ijcón ne namohuejcautatuan quinmohuiscapouque ne tacajcayahuani tanahuatiani. </div>
<div class='s'>Nican Jesús Temaquixtijque quinajsicamatiltij imomachtijcahuan de que ma tiquintasojtacan neques ten techtahuelitztinemij </div>
<div class='r'>(Mt. 5.38‑48; 7.12) </div>
<div class='p'>
<span class="verse" id="LK6_27">27&#160;</span>Huan Jesús quinilij imomachtijcahuan ijcuín: </div>
<div class='p'>―Huan namejuan ten nannechcaquilijtocque nijín tamachtilis, namechilía que Xiquintasojtacan neques ten namechtahuelitztinemij. Huan no xiquinpalehuican neques ten namechtajyohuiltijtinemij. 
<span class="verse" id="LK6_28">28&#160;</span>Huan xictajtanilican Dios ma Yejuatzin quintapojpolui neques ten namechuijuicaltijtinemij. Huan no ximotatatautilican ica por neques ten namechmohuispolojtinemij. 
<span class="verse" id="LK6_29">29&#160;</span>Huan tacán mitzcamatatzinis acsá, ijcuacón xicuepa moixco ma mitzcamatatzini ocseco. Huan tacán acsá no mitzcuilisnequi motaquen, ijcuacón xicahuili ma cuica motaquen hasta no mocamisa. 
<span class="verse" id="LK6_30">30&#160;</span>Huan tacán acsá quinequi mitztajtanilis tensá, ijcuacón xicmacati. Huan tacán acsá mitzcuilis ten tejua moaxca, ijcuacón amo xiquiliti oc que ma mitzcuepili ne ten moaxca catca. 
<span class="verse" id="LK6_31">31&#160;</span>Huan xiquinchihuilican mopueblojcahuan ijcón queme no namejuan nanquinequisque que yejuan ma namechchihuilican. </div>
<div class='p'>
<span class="verse" id="LK6_32">32&#160;</span>Huan como nanquitasojtatinemij sayó neques ten namechtasojtaj, ijcuacón amoteyi cualtagayot nanquichihua. Porín xicmatican hasta neques ten amo yolchipauque no ijcón quichiutinemij; yejuan quintasojtatinemij sayó neques ten quintasojtaj. 
<span class="verse" id="LK6_33">33&#160;</span>Huan como nanquinpalehuijtinemi sayó neques ten namechpalehuíaj, ijcuacón amo teyi cualtagayot nanquichihua. Porín xicmatican hasta neques ten amo yolchipauque no ijcón quichiutinemij; yejuan quinpalehuijtinemij sayó neques ten achtopa quinpalehuijque. 
<span class="verse" id="LK6_34">34&#160;</span>Huan como nanquintaneutíaj tensá sayó neques ten namejuan no nanquinyolnemilíaj que ocsepa namechcuepilis, ijcuacón amo teyi cualtagayot nanquichihua. Porín no xicmatican que ne taca ten amo yolchipauque, yejuan nojonques no quintaneutíaj tensá ocsequin taca ten yolcualime para ijcón quiselisque ocsé achi oc. </div>
<div class='p'>
<span class="verse" id="LK6_35">35&#160;</span>Pero namejuan monequi xiquintasojtacan neques ten namechtahuelitztinemij; huan yejuan no xiquinpalehuijtinemican. Huan no xiquintaneutican tensá, pero amo xicchihuacan que ocsepa namechcuepilisque. Huan como ijcón nanquichiutinemij, ijcuacón Dios namechmactilis se hueyi tetayocolil. Huan ijcón ixnestinemis ya que namejuan nanpoutinemij ihuan Dios in cachi hueyi chiuque. Porín nantapalehuijtinemij ijcón queme Yejuatzin quichiutica. Porín Totajtzin Dios Yejuatzin no semi quinyolicnelía neques ten amo yolchipauque huan ten amo motasojcamatij ihuantzin. 
<span class="verse" id="LK6_36">36&#160;</span>Ica ya nojón namejuan namechilía que xiquinyolicnelijtinemican ijcón queme Namotajtzin Dios techyolicnelijtinemij tinochin. </div>
<div class='s'>Nican Jesús Temaquixtijque quinajsicamatiltij in tacaquini de que ma amo tiquinixcomacacan huan ma amo tiquintelchihuacan acsame </div>
<div class='r'>(Mt. 7.1‑5) </div>
<div class='p'>
<span class="verse" id="LK6_37">37&#160;</span>Huan no Jesús quinilij imomachtijcahuan ijcuín: </div>
<div class='p'>―Huan amo xiquinixcomacatinemican acsame para ma Totajtzin Dios ma amo no ijcón namechixcomacas. Huan amo no xiquintelchiutinemican in acsame para ma Totajtzin Dios ma amo no ijcón namechtelchihuas. Ta, namechilía cachi cuali xiquintapojpoluican acsame para ma Totajtzin Dios no ma ijcón namechtapojpolui. 
<span class="verse" id="LK6_38">38&#160;</span>Xitetayocolijtinemican aquen yesqui ihuan para ma Totajtzin Dios no namechtayocolis ten namejuan nanquimonequiltisque. Huan como ijcón nanquichihuaj, ica ya nojón Totajtzin Dios namechtayocoliti huel míac ijcón queme cuac se quiyecpexonti in chiquihuit ica tensá huan se quinpanteltalía huan se quitzejtzeloa hasta pipixahuiqui. Huan no ijcón Totajtzin Dios namechtayocolis ten monequis. Ne tamachiu de teicnelilis ten namejuan nanquicuitinemij ya para nanquintayocolisque ocsequin, yejua ne Totajtzin Dios quicuis para namechtayocolijtiyás ten namejuan nanmonequij. </div>
<div class='p'>
<span class="verse" id="LK6_39">39&#160;</span>Huan in Jesús quinmachtiaya imomachtijcahuan ica nexcuitil huan quiniliayaj ijcuín: </div>
<div class='p'>―¿Mangán se ixpojpoyot huelis quiyecanas se ixpojpoyoicniu? Pues, amo. Porín como ijcón quichihuaj, yejuan nojonques sen huetzitihue tech ne talcoyoc. 
<span class="verse" id="LK6_40">40&#160;</span>Huan no namechilía que se momachtijque, yejua ne amo cachi hueyi chiuque huan que nitamachtijcau. Ta, nochi neques ten moajsicamachtijtiyohue, yejuan nojonques, quema, quinejnehuililtijtiohue nintamachtilis de nintamachtijcau. 
<span class="verse" id="LK6_41">41&#160;</span>Ica ya nojón amo huelis ticyequitilis se teuti actoc iixtololoco ne mocnitzin como tejua amo timomaca cuenta de que no mitzixtzacuilijtoc se hueyi cuoutzontet. Huan no ne teuti queme se tajtacol ten amo mota huan ne cuoutzontet queme yesquía se hueyi tajtacol. 
<span class="verse" id="LK6_42">42&#160;</span>Huan no amo huelis tiquilis ne mocniu ijcuín: “Nocniu, ma nimitzquixtili nojón teuti ten ticpía moixtololoco”, como tejua amo achto ticmachilía ne hueyi cuoutzontet ten no mitzixtzajtzacuilijtoc. Porín como amo ticmachilía ne ten mitzixtzajcuilijtoc, ijcuacón tejua tiixcuecueptoc san ica motamachilis. Ta, cachi cuali ximoquixtili achtopa ne cuoutzontet ten mitzixtzajtzacuilijtoc huan ijcón huelis tiyequitas ya ne teuti ten quipía mocniu ne ixtololoco. Huan ijcón huelis ya tiquixtilis. </div>
<div class='s'>Nican tajtoa de queniu Jesús Temaquixtijque quinajsicamatiltij imomachtijcahuan de ne cuohuit ten moixmati ica itaquilohuan </div>
<div class='r'>(Mt. 7.17‑20; 12.34‑35) </div>
<div class='p'>
<span class="verse" id="LK6_43">43&#160;</span>Huan no Jesús quinmachtiaya imomachtijcahuan ijcuín: </div>
<div class='p'>―Amo teyi se cuali cuoutactzon ten quitemaca taquilot ten chichic. Huan amo no ongac se chichic cuoutactzon ten huelis quitecamacas cuali taquilot. 
<span class="verse" id="LK6_44">44&#160;</span>Porín cada se cuouhuit moixmati ica itaquilohuan. Huan no cuali nanquinyequixmatisque ya nojón tacajcayahuani ica ne tachihualis ten yejuan quichiutinemij. Huan amo huelis cajocuisque higosxocot como quitocaj huitzme. Huan amo no huelis cajocuisque uvasxocot campa quitocaj huatzap. 
<span class="verse" id="LK6_45">45&#160;</span>Huan in tagat ten yolchipahuac, yejua ne itech iyolijtic momoyautoc yolchipahualis, huan yejua quiquixtia sayó ne tamachilisme ten cuali. Huan in tagat ten amo yolchipahuac, yejua ne itech iyolijtic momoyautoc ica tajtacol huan yejua quiquixtía sayó itamachilisuan ten motzojcuilotijtoc ica tajtacol. Huan namejuan nanyolpexontinemij ica míac tataman tamachilisme. Huan hualeutoc itech ne namotamachilisuan nochi tajtolme ten namejuan nanquijtoaj. </div>
<div class='s'>Nican Jesús Temaquixtijque quinajsicamatiltij imomachtijcahuan de ne omen taman tatzinehualonime </div>
<div class='r'>(Mt. 7.24‑27) </div>
<div class='p'>
<span class="verse" id="LK6_46">46&#160;</span>Huan Jesús quinilij imomachtijcahuan ijcuín: </div>
<div class='p'>―Huan ¿queyé namejuan nannechnotzaj que Ninamotecotzin, como amo nanquitacamatij ten nejua namechilijtoc? Pues amo melau que Ninamotecotzin ya. 
<span class="verse" id="LK6_47">47&#160;</span>Huan ne naquen nechtoctiliqui huan nechcaquilía huan nechtacamatis nochi ten nicnajnahuatis ma xicchiutinemi, yejua ne melau tacuautamatinemi nohuan. 
<span class="verse" id="LK6_48">48&#160;</span>Huan ne ten tacuautamatinemi nohuan, yejua ne quinejnehuilía se tagat ten quichijchihua ichan. Achto tachcua huejcatan ne tagat huan quitalij in tatzinehualonime tech se hueyi tesohuil. Huan cuac huejueyacque ya in hueyiame, ijcuacón in at quimamagaya ne cali. Pero in at amo huelic quiolinij ne cali porín quipiaya se itatzinehualoni tech se hueyi tesohuil. 
<span class="verse" id="LK6_49">49&#160;</span>Pero ne taca ten amo nechcaquilía oc huan amo quitacamatij ten niquinnahuatía, yejuan nojonques quinejnehuilíaj queme se tagat ten quichijchihua ichan campa yoca tal san huan amo teyi quitalía tatzinehualoni. Ica ya nojón cuac huejueyiyacque in hueyiame, ijcuacón in at quimamagaya ne cali. Huan niman ne caltzin sen tami cacapaxhuetzic.  </div>
<div class='psalmlabel' id='LK7_0'> 7</div>
<div class='s'>Nican tajtoa de queniu Jesús Temaquixtijque quipajtij se taquehual den capitán romano </div>
<div class='r'>(Mt. 8.5‑13) </div>
<div class='p'>
<span class="verse" id="LK7_1">1&#160;</span>Huan cuac Jesús quintamimachtij ya nijín tagayot ten quicaquiliayaj, ijcuacón Yejuatzin yajqui ajsito campa pueblo Capernaum. 
<span class="verse" id="LK7_2">2&#160;</span>Huan tech nojón pueblo Capernaum yetoya se tayecanque soldado romano. Huan ne tayecanque soldado romano quipiaya se itaquehual ten semi quitasojtaya. Huan ne taquehual semi mococoaya huan yetoya para miquis. 
<span class="verse" id="LK7_3">3&#160;</span>Huan ne tayecanque soldado romano quitecaquilijque de ichicahualisuan Jesús. Ica ya nojón yejua quintitanic sequin huehuentzitzin den pueblojuani de Israel para ma yejuan quitatautitij Jesús ma yohui quipajtiti ne itasotequiticau den soldado romano. 
<span class="verse" id="LK7_4">4&#160;</span>Huan ijcón in huehuentzitzin yajque huan motoquitoj campa yetoya Jesús. Huan ompa pehuatoj quitatautiayaj Jesús huan quiliayaj ijcuín: </div>
<div class='p'>―Semi quinamiqui que tejuatzin xicpalehuiti ne tayecanque soldado. 
<span class="verse" id="LK7_5">5&#160;</span>Porín yejua semi techyoltasojtatinemij tejuan tipueblojuani de Israel. Huan ijcón tiquijtoaj porín yejua tanahuatij ma techchijchihuilican se tiopan ica yejua itomintzin. </div>
<div class='p'>
<span class="verse" id="LK7_6">6&#160;</span>Ijcuacón Jesús yajqui ihuan ne huehuentzitzin. Huan cuac ajsitiayáj ya ichan ne tayecanque soldado, ijcuacón ne tayecanque soldado quintitanic sequi itasojicnihuan ma quilican Jesús ijcuín: </div>
<div class='p'>―Totecotzin, amo semi ximoyolcuejmolojtihuitz oc porín amo nechnamiqui que xicalaquiti campa toyecahuiltzin porín Tejuatzin tihueyichiuque. </div>
<div class='p'>
<span class="verse" id="LK7_7">7&#160;</span>Huan no ne tasojicnime quilijque Jesús ijcuín: </div>
<div class='p'>―Toteco quijtoa ijcuín: “Amo nechnamiqui nimoixehuis que ma nejua niquisa huan nimitznamiquiti san porín Tejuatzin cachi tihueyichiuque. Ta, Tejuatzin sayó xihualtanahuati ma pajti notaquehual campa tionyetoc, huan ijcón notaquehual nenquentis”. 
<span class="verse" id="LK7_8">8&#160;</span>Huan no quijtoa toteco ijcuín: “Nejua no nitatacamati ten nechnajnahuatíaj. Huan nejua no niquinnajnahuatía nosoldados ma nechtacamatican. Huan nicnahuatía se soldado que ma xiyó, huan yejua yohui. Huan nicnahuatía ocsé soldado que ma xihuiqui, huan yejua huitza. Huan no cuac nicnahuatía notaquehual que ma quichihuati tensá tequit, ijcuacón yejua quichihuas”. </div>
<div class='p'>
<span class="verse" id="LK7_9">9&#160;</span>Huan cuac Jesús quicayic nijín tajtolis, ijcuacón Yejuatzin quimoucacaquic huan moicancuepac huan quiniliaya in tagayot ten cualtoctiliayaj ijcuín: </div>
<div class='p'>―De yec melau ten namechilía que intzalan nochi ne pueblojuani de Israel amo aquen nicajsic ten quipía in yec tacuautamatilis queme quipía nijín tayecanque soldado romano. </div>
<div class='p'>
<span class="verse" id="LK7_10">10&#160;</span>Huan cuac ne tenotzani yajque mocuepque ya ninchan, ijcuacón yejuan cajsito ne taquehual pajtic ya. </div>
<div class='s'>Nican tajtoa de queniu Jesús Temaquixtijque quipanquixtij yoltoc ne oquichpil de se sihuacahual ten calyetoc campa pueblo Naín </div>
<div class='p'>
<span class="verse" id="LK7_11">11&#160;</span>Huan mochihuac que satepan Jesús yajqui ajsito campa se pueblo ten monotzaya Naín. Huan quisehuicayaj huan quiyehualojtiayaj imomachtijcahuan de Jesús huan no huel míac tagayot. 
<span class="verse" id="LK7_12">12&#160;</span>Huan cuac Jesús ajsitiaya ya tech ne pueblo Naín, ijcuacón quitac que sequi tagayot cuicayaj se ánimajtzin quitalpachotij. Huan ne ánima catca iyotzin conetzin de ne sihuacahual. Huan no míac pueblojuani de Naín quisehuicayaj ne ánima. 
<span class="verse" id="LK7_13">13&#160;</span>Huan cuac Jesús quitac ne sihuacahual, ijcuacón Yejuatzin semi quiyolicnelij huan quilij ijcuín: </div>
<div class='p'>―Amo ximochocti oc. </div>
<div class='p'>
<span class="verse" id="LK7_14">14&#160;</span>Ijcuacón Jesús motoquito campa ne ánima huan de ompa quimatocac ne ánimajcajon. Huan ijcón moquetzque ne naquen quimamajtiayaj in ánimajcajon. Ijcuacón Jesús quilij ne ánima ijcuín: </div>
<div class='p'>―Tejua telpoch, nimitzilía, ximehua. </div>
<div class='p'>
<span class="verse" id="LK7_15">15&#160;</span>Ijcuacón ne telpoch ten micca ya, yejua ne mehuiticatalij huan pehuac tajtoa. Huan ijcón Jesús ocsepa quimactilij ne inan. 
<span class="verse" id="LK7_16">16&#160;</span>Huan cuac in tagayot quitacque nochi nijín, ijcuacón yejuan mohueyimoucaitacque. Huan de ompa peuque quimohuistiliayaj Totajtzin Dios huan no quijtoayaj ijcuín: </div>
<div class='p'>―Se hueyi tanahuatijque de Dios hual quisac ya totzalan. Huan no Totajtzin Dios hual temoc ya para techpalehuis tejuan tiipueblojcahuan. </div>
<div class='p'>
<span class="verse" id="LK7_17">17&#160;</span>Huan motetapohuij de ichicaucahuelilis de Jesús tech nochi pueblojme ten itatilanal Judea huan tech nochi pueblojme ten quiyehualojtoyaj Judea. </div>
<div class='s'>Nican tajtoa de queniu imomachtijcahuan de Juan Taahuijque yajque quinojnotzatoj Jesús Temaquixtijque </div>
<div class='r'>(Mt. 11.2‑19) </div>
<div class='p'>
<span class="verse" id="LK7_18">18&#160;</span>Huan in imomachtijcahuan de Juan Taahuijque, yejuan nojonques quimatiltijque in Juantzin de nochi ten Jesús quichiutinemic. Ica ya nojón in Juan Taahuijque quinnotzac ome imomachtijcahuan. 
<span class="verse" id="LK7_19">19&#160;</span>Huan Juan quintitanic ne imomachtijcahuan campa yetoya Jesús. Huan yejuan quitajtoltijque Jesús ijcuín: </div>
<div class='p'>―¿Cox melau Tejuatzin Ti Cristo tanahuatijque de Dios ten hualasquía? ¿Oso cox ticchiasque oc ma huiqui ocsé tanahuatijque oc de Dios? </div>
<div class='p'>
<span class="verse" id="LK7_20">20&#160;</span>Ijcuacón imomachtijcahuan de Juan motoquijque campa yetoya Jesús huan quilijque ijcuín: </div>
<div class='p'>―¿In Juan Taahuijque techualtitanic para ma timitztajtoltican cox Tejuatzin ya ti Cristo Temaquixtijque ten hualasquía? ¿Oso cox monequi ticchiasque ocsé oc tanahuatijque ma huiqui? </div>
<div class='p'>
<span class="verse" id="LK7_21">21&#160;</span>Huan tech nojón hora cuac ejcocque imomachtijcahuan de Juan, ijcuacón Jesús pehuac quinpajtiaya míac cocoyani de nincocolisuan huan de ninchiahuisuan. Huan no Jesús quincalanquixtiliaya in amocuali ejecame. Huan no quintachialtiaya miacque ixpojpoyome. 
<span class="verse" id="LK7_22">22&#160;</span>Ica ya nojón Jesús quinanquilij neimomachtijcahuan de Juan ijcuín: </div>
<div class='p'>―Huan axcan xiyacan ya huan xicmatiltitij in Juan de nochi notachilisuan ten namejuan nanquitacque ya huan nochi ten nanquicacque ya. Huan no xictapohuican de queniu nanquitacque que in ixpojpoyome Nejuatzin niquintachialtij ya. Huan in coxojme axcan niquinnejnemiltij ya. Huan in necocoyani ten cocotocatoya ninacayo, axcan Nejuatzin niquinchipahuac ya huan niquinpajtij ya. Huan naquen amo tacaquía, yejuan axcan niquintacaquiltij ya. Huan in taca ten momiquilijcaj ya, axcan niquinpanquixtij ya yoltocque. Huan neques ten ixnestinemij que pobres huan amo teyi chihuanime, yejuan nojón niquinnextilijtoc in yancuic Tajtoltzin de Dios ten cualcui ne nemaquixtilis. 
<span class="verse" id="LK7_23">23&#160;</span>Ica ya nojón tatiochihualme de Dios nochi neques de amo quitahuelcaquij huan amo moyolxocolíaj cuac quicacquij notajnojnotzalis. </div>
<div class='p'>
<span class="verse" id="LK7_24">24&#160;</span>Huan cuac yajque ya imomachtijcahuan de Juan Taahuijque, ijcuacón Jesús pehuac quinnojnotza in tagayot de toni chiuque ne Juan Taahuijque. Huan Jesús quiniliaya ijcuín: </div>
<div class='p'>―¿Toni nanquitatoj campa ne Juan tanojnotzayaj nepa campa tayiucan? ¿Xe nanquisque para nanquitatoj se tagat ten yolmoucat ten quinejnehuilía queme acaselot ten nepa huan nepa cuihuica in ejecat? 
<span class="verse" id="LK7_25">25&#160;</span>Huan como amo ijcón nancajsique, ¿toni nanquitatoj? ¿Xe nanquisque para nanquitatoj ne tagat ten taquentoc ica tilma ten semi cualtzin? Xiquitacan san, namejuan nanquimatij ya que neques ten motaquentíaj huan mocualnextíaj ica cuajcuali taquenme, yejuan nojonques yetocque sayó campa in inchanuan de huejueyime tayecanani reyes huan ompa mopaquiltijtinemij ica míac tataman tanejnequilis. 
<span class="verse" id="LK7_26">26&#160;</span>Huan como amo ijcón nancajsisque, ¿cachi oc toni nanquisque para nanquitatoj? ¿Xe nanquisque para nanquitatoj se tanahuatijque de Dios? Quema, ijcón melau nanquitatoj. Huan no namechilía que ne Juan Taahuijque, yejua ya in cachi hueyi chiuque huan que nochi in ocsequin tanahuatiani de Dios ten nemicoj ya. 
<span class="verse" id="LK7_27">27&#160;</span>Porín tajtoa tech in Tajcuilolamatzin de Dios que Yejuatzin quinojnotztoc Cristo Temaquixtijque de ne Juan Taahuijque huan quijtoj ijcuín: “Xiquitacan san, Nejuatzin nictitani se notanahuatijcau huan yejua mitzachtohuijtiyás para mitzyejyectalilijtiyás moojpan”. </div>
<div class='p'>
<span class="verse" id="LK7_28">28&#160;</span>Huan de yec melau no namechilía que amo aquen ongac ocsé cachi hueyi chiuque de nican talticpac. Ta, sayó ne Juan Taahuijque. Pero axcan se tagat ten amo hueyi chiuque ten motemactij imaco Jesús ma Yejuatzin quiyecana inemilis, yejua ne cachi hueyi tatiochihualis quiselijtiyás huan que ne Juan Taahuijque quiselij. Huan axcan ne Juan Taahuijque amo hueyi chiuque oc. 
<span class="verse" id="LK7_29">29&#160;</span>Ijcuacón nochi in tagayot tacaquini huan nochi in tatopaluiani ten quicacquilijtoyaj Jesús, nochi yejuan moteahuiltijque ihuan Juan porín cajsicamatque que yejuan tajtacolejque iixpantzinco Totajtzin Dios. Huan ijcón yejuan quichiuque porín quiyolnemilijque que Totajtzin Yolmelahuactzin huan quinamiqui ma quichihuacan nochi ten Yejuatzin tanajnahuatía. 
<span class="verse" id="LK7_30">30&#160;</span>Pero neques tamatinime fariseos huan in tanextiliani den tanahuatil de Moisés, nochi yejuan amo moteahuiltijque ihuan Juan huan no amo cajsicamatque que cox yejuan tajtacolejque. Ica ya nojón yejuan quixtopeuque nochi in tapalehuilis tenica Totajtzin Dios quinequía quinmaquixtis. </div>
<div class='p'>
<span class="verse" id="LK7_31">31&#160;</span>Huan Jesús quinmachtij in tagayot ica nijín nexcuitil ijcuín: </div>
<div class='p'>―Huan, ¿toni niquinnejnehuililtía in tagayot ten nijín tonalme nemij? ¿Queniu tamati ninnemilispan? 
<span class="verse" id="LK7_32">32&#160;</span>In tagayot ten axcan nemij niquinnejnehuililtía queme coneme ten motalijtinemij tech in plaza huan tzajtzitinemij ihuan ocsequin coneme ten ninuan mahuiltijtinemij. Huan senme de ne coneme quilisque ocsequin ijcuín: “Tejuan ticnequíaj namohuan timahuiltisque, huan ticnequíaj tejuan tamechtatzotzoniliayaj huan no tamechtapichiliayaj, pero namejuan amo nanquinecque tohuan nanmijtotisque. Huan no tamechcantarohuiliayaj ica ocsequin canciones ten tetayocoltía. Pero namejuan amo nanchocacque”. </div>
<div class='p'>Huan no Jesús quinilij in tagayot ijcuín: </div>
<div class='p'>―Ijcón queme ne coneme sayó teijitojtinemíaj, namejuan sayó nantatejtehuanime san. 
<span class="verse" id="LK7_33">33&#160;</span>Porín cuac huala Juan Taahuijque, ijcuacón yejua ne amo tel tacuaya nión tayaya ne vino queme namejuan. Ica ya nojón namejuan nanquijtojque que ne Juan quipíaya iyolijtic se amocuali ejecat. 
<span class="verse" id="LK7_34">34&#160;</span>Huan cuac Nejuatzin nihuala ya, Nejuatzin ni Yectagatzin de Dios, ijcuacón nitacuaya huan nitayaya vino. Huan no ijcón namejuan nannechijtohuiliayaj ijcuín: “Xiquitacan san ne tagat Jesús, yejua ne tel tacua huan tel tayitinemi vino huan no ihuan motasojtatinemi neques ten tatopaluiani huan no motasojtatinemi ihuan neques ten amo quitacamatij in tanahuatilme de Moisés”. 
<span class="verse" id="LK7_35">35&#160;</span>Huan in Tajtoltzin de Dios technextiliaya ijcuín: “Dios itanemililis monextijtiyás tech in chipaucanemilis de nochi neques ten tacuautamatij ihuan Dios”. </div>
<div class='s'>Nican tajtoa de queniu Jesús Temaquixtijque quicalpanoto se fariseo ten monotza Simón </div>
<div class='p'>
<span class="verse" id="LK7_36">36&#160;</span>Huan senme den tamatinime fariseos quiyolehuac Jesús que ma tacuati ichan. Huan melau in Jesús yajqui ichan ne fariseo huan motalito campa yetoya mesa. 
<span class="verse" id="LK7_37">37&#160;</span>Huan mochihuac que se sihuat ahuilnenque calyetoya tech ne mismo pueblo campa yetoya Jesús. Huan cuac in sihuat quitecaquilij que Jesús yajqui tacuato ichan ne fariseo ten monotza Simón, ijcuacón ne sihuat yajqui huan cuiyac se contzin ten temitoya ica sequi aceite ten cualtzin ajuiyac. 
<span class="verse" id="LK7_38">38&#160;</span>Huan ijcón in sihuat motoquij campa Jesús imetznacastan huan ompa pehuac choca huan hasta ica iixayo quimetzapachoaya Jesús. Huan de ompa pehuac quimetzuajuatza ica itzon. Huan ijcón quitenamiquía imetzuan Jesús huan quimetzojxiliaya ica aceite ne ten cualtzin ajuiyac. 
<span class="verse" id="LK7_39">39&#160;</span>Huan ne fariseo ten quiyolehuac Jesús ma tacuati ihuan, cuac yejua ne quitac toni quichihuac ne sihuat, ijcuacón yejua pehuac quiyolnemiliaya ijcuín: “Tacán nijín tagat Jesús yec melau yesquía se tanahuatijque de Dios, ijcuacón yejua momacasquía cuenta aconi ne sihuat ten quimetzmajmatocatoc, huan no quimatisquía toni nemilis cuicatinemi ne sihuat, que yejua se sihuaahuilnenque”. 
<span class="verse" id="LK7_40">40&#160;</span>Ijcuacón in Jesús quilij ne fariseo ijcuín: </div>
<div class='p'>―Tejua Simón, nicnequi nimitzilis se taman tajtol. </div>
<div class='p'>Huan in fariseo quinanquilij ijcuín: </div>
<div class='p'>―Xinechonili motamachilis. </div>
<div class='p'>
<span class="verse" id="LK7_41">41&#160;</span>Huan ijcón Jesús quinextili ica nexcuitil ijcuín: </div>
<div class='p'>―Ome taca quitahuiquiliayaj se tataneutijque ica tomin. Huan senme de nojón taca quitahuiquiliaya macuil ciento denario de tomin, yejua in taxtahuil para macuil ciento tonal tequit quixtahuasquía. Huan in ocsé tagat quitahuijuiliaya sayó tajco ciento denario, yejua in taxtahuil para omepoal huan májtacti tonal tequit. 
<span class="verse" id="LK7_42">42&#160;</span>Huan queme nojón taca amo huelíaj quitaxtahuilisque ne tomin tataneutijque, ica ya nojón yejua in tataneutijque quintapojpoluij, huan ijcón quincahuilij nintahuicalis. Huan axcan semi nicnequi xinechili, de ne ome taca quiyoltasojtasque ne tomin tataneutijque, ¿catiyejua cachi quiyoltasojtas? </div>
<div class='p'>
<span class="verse" id="LK7_43">43&#160;</span>Huan ne Simón quinanquilij Jesús ijcuín: </div>
<div class='p'>―Pues, nejua niquixejecoa que yejua ne tagat ten cachi quitahuiquiliaya ne iteco, yejua ne cachi quitasojtac ne tomin tataneutijque. </div>
<div class='p'>Ica ya nojón Jesús tananquilij ijcuín: </div>
<div class='p'>―Yec melau ten tiquixejcoa. </div>
<div class='p'>
<span class="verse" id="LK7_44">44&#160;</span>Ijcuacón in Jesús connacascaitac in sihuat huan quilij in Simón ijcuín: </div>
<div class='p'>―¿Xe amo tiquita nijín sihuat? Cuac nejua nicalaquico nican mochan, ijcuacón tejua amo tinechmactilij at tenica nimometzpajpacasquía. Pero nijín sihuat nechmetzapachoj ica iixayo huan nechmetzuajuatzac ica nitzon. 
<span class="verse" id="LK7_45">45&#160;</span>Huan no cuac nicalayic nican mochan, ijcuacón tejua amo tinechtennamiquic para nechtajpalos. Pero nijín sihuat amo mocahua de amo quitennamiquis nometzuan. 
<span class="verse" id="LK7_46">46&#160;</span>Huan no cuac nicalayic, ijcuacón tejua amo tinechcuaojxilij aceite, pero nijín sihuat, quema, nechmetzojxilijtoc aceite ten ajuiyacayot. 
<span class="verse" id="LK7_47">47&#160;</span>Ica ya nojón nimitzilía que nijín sihuat yejua tapojpoluil ya de Dios de nitajtacoluan, masqui yejua quichiutinemic míac tajtacoluan. Ica ya nojón yejua cachi nechtasojta. Pero se tagat ten amo quiyolmachilía que cox tajtacole, yejua nojón tepitzin san monequi ma nictapojpoluía. Huan como tepitzin nictapojpoluis, ica ya nojón ne tagat tepitzin nechtasojta. </div>
<div class='p'>
<span class="verse" id="LK7_48">48&#160;</span>Ijcuacón Jesús quilij in sihuat ijcuín: </div>
<div class='p'>―Motajtacoluan nimitzintapojpoluilij ya. </div>
<div class='p'>
<span class="verse" id="LK7_49">49&#160;</span>Huan neques ten tocotziutoyaj ihuan Jesús campa tacuajtoyaj, yejuan nojonques peuque moiliayaj se huan ocsé ijcuín: </div>
<div class='p'>―¿Toni chiuque nijín tagat ten quinemilía que huelis quintapojpoluis in tajtacol den tagayot? </div>
<div class='p'>
<span class="verse" id="LK7_50">50&#160;</span>Pero Jesús ocsepa quilij in sihuat ijcuín: </div>
<div class='p'>―Huan queme titacuautamatic ya nohuan, ica ya nojón Dios mitzmaquixtij ya. Huan axcan xiyó ya xinemiti ya ica ne hueyi yolsehuilis de Dios.  </div>
<div class='psalmlabel' id='LK8_0'> 8</div>
<div class='s'>Nican tajtoa de queniu nijín sihuame quitequiliayaj Jesús Temaquixtijque </div>
<div class='p'>
<span class="verse" id="LK8_1">1&#160;</span>Huan mochihuac que satepan cuac Jesús quisac ichan Simón, ijcuacón Yejuatzin panotiaya campa miacque pueblojme huan hasta no miacque pueblojtzitzin. Huan ompa Jesús tanojnotztinemía huan quintapohuiaya in tagayot ten Tajtoltzin de Dios ten techmachtía de queniu Dios techyolyecantinemi ica ihueyichicahualis. Huan in majtactiomome imomachtijcahuan quisehuicayaj. 
<span class="verse" id="LK8_2">2&#160;</span>Huan no quisehuicayaj Jesús sequin sihuame ten Jesús quincalanquixtilij ya in amocuali ejecame huan ten Jesús quinpajtijca ya de nincocolisuan. Huan ompa tatzalan yaya in María ten monotzaya Magdalena, ten Jesús quicalanquixtilijca chicome amocuali ejecame. 
<span class="verse" id="LK8_3">3&#160;</span>Huan no tatzalan yaya in Juana, yejua isihuau de Chusa ten itayecancataquehual den rey Herodes. Huan no quisenhuicayaj Jesús in Susana huan ocsequin miacque sihuame. Huan yejuan ica nintomin quinpalehuijtinemíaj Jesús huan imomachtijcahuan ica ten mopialiayaj. </div>
<div class='s'>Nican tajtoa de queniu Jesús Temaquixtijque quitalij se nexcuitil de se tagat ten tatepeutinemic ica trigotet </div>
<div class='r'>(Mt. 13.1‑9; Mr. 4.1‑9) </div>
<div class='p'>
<span class="verse" id="LK8_4">4&#160;</span>Huan míac pueblojuani quisque huan quitatoj Jesús. Huan cuac mosentilijque míac tacaquini, ijcuacón Jesús pehuac quinnojnotzac ica se nexcuitil huan quiniliaya ijcuín: </div>
<div class='p'>
<span class="verse" id="LK8_5">5&#160;</span>―Se tonal se tagat quisac para quitepehuas in tatoc de trigojtet. Huan cuac quitepehuac ya, ijcuacón mochihuac que cansaica huetzic in tatoc ojtenteno. Huan ijcón quitzojtzonicsacque huan hualajque in tototzitzin ten patantinemij ejecaixco huan quicuacoj. 
<span class="verse" id="LK8_6">6&#160;</span>Huan ocsecan cansaica huetzic in tatoc de trigo campa ongac míac tet. Ica ya nojón cuac panquisac ya ne tatoc, ijcuacón huayic in tatoc porín amo quipiayaj cuechahualis. 
<span class="verse" id="LK8_7">7&#160;</span>Huan ocsecan cansica huetzic in tatoc de trigojtet huitzalan. Ica ya nojón in huitzti ixuac itzalan in tatoc huan quipachoj. 
<span class="verse" id="LK8_8">8&#160;</span>Huan ocsecan cansaica huetzic in tatoc de trigojtet campa cualital. Huan ompa ixuac huan quitemacac míac taquilome hasta motaquiltij se ciento taquilome de se tatoc san. </div>
<div class='p'>Huan cuac Jesús quintamiilij nijín nexcuitil, ijcuacón Yejuatzin ocsepa quinchicaucailij ijcuín: </div>
<div class='p'>―Naquen quipía inacasuan para tacaquis, ma yec tacaqui huan ma cajsicamati nijín tanextililis. </div>
<div class='s'>Nican tajtoa de queniu Jesús Temaquixtijque quinmejmelahuilij imomachtijcahuan queyé Yejuatzin tamachtij ica nexcuitil </div>
<div class='r'>(Mt. 13.10‑17; Mr. 4.10‑12) </div>
<div class='p'>
<span class="verse" id="LK8_9">9&#160;</span>Ijcuacón imomachtijcahuan de Jesús quitajtoltijque Yejuatzin ijcuín: </div>
<div class='p'>―¿Toni quijtosnequi nijín nexcuitil ten titechonnextilij ya? </div>
<div class='p'>
<span class="verse" id="LK8_10">10&#160;</span>Huan ijcón Jesús quinnanquilij ijcuín: </div>
<div class='p'>―Dios namechmatiltijtoc ya namejuan nannomomachtijcahuan de ne tamachilisme ichtacapachiutoya de queniu Dios namechyolyecantinemi ica ihueyichicahualis. Pero in ocsequin tagayot ten amo poutinemij ihuan Dios, yejuan nojonques Dios amo quinajsicamatiltis. Huan yejuan nojonques niquinmachtía ica nexcuitilme para ma yejuan ma amo quitacan huan ma amo cajsicamatican notanextililis. Huan como yejuan amo yec taneltocaj, ica ya nojón yejuan masqui quitasque nochicahualisuan, pero amo quimatilisque. Huan no masqui yejuan caquisque notanextililisuan, pero amo cajsicamatisque. </div>
<div class='s'>Nican Jesús Temaquixtijque quinajsicamatiltij imomachtijcahuan in nexcuitil den tagat ten tatepehua ica trigojtet </div>
<div class='r'>(Mt. 13.18‑23; Mr. 4.13‑20) </div>
<div class='p'>
<span class="verse" id="LK8_11">11&#160;</span>Huan nijín nexcuitil den tatepeuque quijtosnequi ijcuín: </div>
<div class='p'>―Ne trigojtet, yejua ne in Tajtoltzin de Dios. 
<span class="verse" id="LK8_12">12&#160;</span>Huan sequin tacaquini yetocque ojtenteno. Huan ne yejuan quicaquij in Tajtoltzin de Dios. Pero huitza in amocuali Satanás huan quinajchihuilía in Tajtoltzin de Dios tech ninyolijtic para ma amo quiyecneltocacan in Tajtoltzin de Dios, huan para ma amo maquisacan den nintajtacoluan. 
<span class="verse" id="LK8_13">13&#160;</span>Huan ocsequin trigojtet huetzic campa tejteixco trigojtet. Huan ne, yejua ne no quinejnehuilía sequin tacaquini den Tajtoltzin de Dios. Huan yejuan niman quiselíaj in Tajtoltzin de Dios ica míac paquilis. Pero queme yejuan ayamo quipíaj cuali tacuautamatilis queme yesquía se naluat ten huejcatan totoc, ica ya nojón yejuan tacuautamatinemij sequin tonalme san. Huan cuac nintech ejcoc ya in tajyohuilis, ijcuacón yejuan niman moyolxocolíaj huan quisecocahuaj in Tajtoltzin de Dios. 
<span class="verse" id="LK8_14">14&#160;</span>Huan ocsequi trigojtet huetzic huitzalan. Huan ne tatoc ten huetzic huitzalan, yejua ne quinejnehuilía ocsequin tacaquini ten Tajtoltzin de Dios. Huan yejuan quisentocaj tech mismo ninnemilispan queme ipa. Huan moyolcuejmolojtinemij oc ica míac tenesi. Huan quinyoltilantoc oc in ricojyot. Huan no mopaquiltijtinemij oc tech nintanejnequilis. Ica ya nojón amo quitacahuilíaj in Tajtoltzin de Dios ma moscalti huan ma cuica taquilome. 
<span class="verse" id="LK8_15">15&#160;</span>Huan ocsequi trigojtet huetzic tech cualital. Huan ne tatoc ten huetzic campa cualital, yejua ne quinejnehuilía ocsequin tacaquini den Tajtoltzin de Dios. Huan yejuan quicaquij in Tajtoltzin de Dios porín yolyemanque huan porín quimachilíaj se yoltanejnequilis de quiselitiyasque in Tajtoltzin de Dios. Ica ya nojón yejuan mopixtolijtinemij in Tajtoltzin de Dios huan quisentocaj tacuautamatiyohue. Huan ijcón yejuan quitemacatiyohue huel míac taquilome. </div>
<div class='s'>Nican Jesús Temaquixtijque quitalij se nexcuitil de se tahuil ten quitatijque </div>
<div class='r'>(Mr. 4.21‑25) </div>
<div class='p'>
<span class="verse" id="LK8_16">16&#160;</span>Huan no Jesús quinmachtiaya imomachtijcahuan ijcuín: </div>
<div class='p'>―Amo aquen quixotaltía se tahuil para niman quipantzacuas ica se contzin. Huan amo no se quitalis in tahuil tatampa in cama. Ta, se quixotaltía ne tahuil huan se quitalía campa tasempayan para ijcón naquen calaquisque calijtic, yejuan nojonques cuali tachiasque. 
<span class="verse" id="LK8_17">17&#160;</span>Porín amo ongac teyi tejsá nexcuitil de Dios ten mocahuas ichtacayot san. Ta, yejua ne quipía de que ixnesis. Huan amo no ongac tejsá nexcuitil de Dios ten motatijtihualaya de que ma amo quipía de que monextis huan quimatisque nohuiyampa. 
<span class="verse" id="LK8_18">18&#160;</span>Xictalican cuidado huan ximoyecaquiltican nijín tajtol. Porín nochi neques ten quipíaj in tamachilis de Dios huan quitequitiltíaj, yejuan nojonques cachi oc Dios quinmactilis. Pero ocsequin tacaquini quipíaj tzictzin san tamachilis de Dios huan amo quitequitiltíaj in tepitzin san ten quipíaj. Ica ya nojón yejuan nojonques Dios quintamicuilis ne tepitzin ten yejuan quinemilía que quipixtinemij. </div>
<div class='s'>Nican tajtoa de queniu in nantzin huan niicnihuan de Jesús Temaquixtijque hualajque quitemocoj Yejuatzin </div>
<div class='r'>(Mt. 12.46‑50; Mr. 3.31‑35) </div>
<div class='p'>
<span class="verse" id="LK8_19">19&#160;</span>Ijcuacón inantzin de Jesús huan iicnihuan ajsicque campa yetoya Jesús. Pero yejuan amo huelíaj cajsitihue Jesús porín huel míac tagayot quintzajtzacuiliayaj Yejuatzin. 
<span class="verse" id="LK8_20">20&#160;</span>Pero se acsá quinejmachtij Jesús ijcuín: </div>
<div class='p'>―Monantzin huan mocnihuan yetocque ne calan huan yejuan quinequij mitzitasque. </div>
<div class='p'>
<span class="verse" id="LK8_21">21&#160;</span>Ijcuacón Jesús tananquilij ijcuín: </div>
<div class='p'>―Xiquitacan ca cuali huan xicmatican que Nejuatzin niquinpohua queme nonantzin huan queme nocnihuan nochi neques ten quicaquij huan quitacamatinemij in Tajtoltzin de Notajtzin Dios. </div>
<div class='s'>Nican tajtoa de queniu Jesús Temaquixtijque quitamatilij in hueyi tetzaucaejecat </div>
<div class='r'>(Mt. 8.23‑27; Mr. 4.35‑41) </div>
<div class='p'>
<span class="verse" id="LK8_22">22&#160;</span>Huan mochihuac que se tonal calayic Jesús tech se barco ihuan imomachtijcahuan huan quinilij ijcuín: </div>
<div class='p'>―Ma ticpanocan ne sentapalpa de nijín hueyíat. </div>
<div class='p'>Huan melau ijcón quichiuque huan yajque. 
<span class="verse" id="LK8_23">23&#160;</span>Huan cuac nejnentoyaj ya in barco apanotoya ya, ijcuacón mochihuac que Jesús pehuac cochi. Huan de ompa pehuaco se tetzaucaejecat huan chicahuac taejecaya tech in hueyíat. Ica ya nojón pehuac in at calaqui tech in barco huan pexontihualaya ya. Ica ya nojón tamahuilil ya para pancalaquis in barco. 
<span class="verse" id="LK8_24">24&#160;</span>Ica ya nojón imomachtijcahuan yajque quijxititoj Jesús huan quilijque ijcuín: </div>
<div class='p'>―Totamachtijcau, totamachtijcau, xiquita que tipolihuitij ya. </div>
<div class='p'>Ijcuacón Jesús ixpetanic huan quitacahualtij ne tetzaucaejecat huan in hueyíat ten mocuentecaya. Huan ijcón niman nochi motatamatilij huan in hueyíat mocahuac ijcón amanis. 
<span class="verse" id="LK8_25">25&#160;</span>Ijcuacón Jesús quinilij imomachtijcahuan ijcuín: </div>
<div class='p'>―¿Can yetinemi namotacuautamatilis? </div>
<div class='p'>Huan ijcón ne imomachtijcahuan mohueyiyolmoutiayaj huan quimoucaitacque ten quichihuac Jesús. Ica ya nojón yejuan motajtoltiayaj se huan ocsé ijcuín: </div>
<div class='p'>―¿Toni chiuque nijín tagat? Porín yejua quinahuatij ne ejecat huan ne hueyíat huan yejuan quitacamatque. </div>
<div class='s'>Nican tajtoa de queniu Jesús Temaquixtijque quipajtij se tagat de pueblo Gadara ten quipiaya iyolijtic se amocuali ejecat </div>
<div class='r'>(Mt. 8.28‑34; Mr. 5.1‑20) </div>
<div class='p'>
<span class="verse" id="LK8_26">26&#160;</span>Huan ijcón Jesús huan imomachtijcahuan ajsitoj ne sentapalpa de hueyíat campa calyetoya in pueblojuani de Gadara atenteno den hueyíat Galilea. 
<span class="verse" id="LK8_27">27&#160;</span>Huan cuac Jesús temoc talixco ya den barco, ijcuacón quinamiquico Jesús se tagat den pueblojcat de Gadara. Huan yejua desde míac tonalme ya quipiaya iyolijtic miacque amocuali ejecame. Huan ne tagat amo taquentinemía huan nión no calyetinemic calijtic. Ta, yejua nentinemía campa ánimajtecochme. 
<span class="verse" id="LK8_28">28&#160;</span>Huan ne tagat ten quipiaya in amocuali ejecame, cuac quitac Jesús, ijcuacón chicahuac tzajtzic huan motancuaquetzac iixpan Jesús huan quichicaucailiaya ijcuín: </div>
<div class='p'>―Tejua Jesús, ¿toni ticpía nohuan Jesús? Porín Tejuatzin cuali nimitzixmati, Tejuatzin Titeconetzin de Dios in cachi hueyi chiuque. Nimitzteltatautía de que amo xinechtajyohuilti. </div>
<div class='p'>
<span class="verse" id="LK8_29">29&#160;</span>Huan ne amocuali ejecat quijtoayaj ijcón porín Jesús ipa quinahuatijtoya ya que ma quisani tech iyolijtic de ne tagat. Huan desde míac tonalme neamocuali ejecat quiquitzquiaya huan quiyojyolpolihuiltij ne tagat. Ica ya nojón in pueblojuani quitzacuacaj huan quimatzijtzicojcaj huan quimetztzijtzicojcaj ica tepos cadena para ijcón amo huelis cholos. Pero ipa ne tagat quicojcotonaya ne tepos cadenas huan in amocuali ejecat quinejnemiltij in tagat huan quichololtij hasta campa taseltijcan. 
<span class="verse" id="LK8_30">30&#160;</span>Ijcuacón Jesús quitajtoltij ne amocuali ejecat ijcuín: </div>
<div class='p'>―¿Toni motocay? </div>
<div class='p'>Huan in amocuali ejecat quinanquilij ijcuín: </div>
<div class='p'>―Notocay yej nijín, Telmiacque. </div>
<div class='p'>Huan ijcón tananquilij porín míac amocuali ejecame calacaj iyolijtic ne tagat. 
<span class="verse" id="LK8_31">31&#160;</span>Huan ijcón ne amocuali ejecame nocta motatautiayaj ihuan Jesús que ma amo quintitani tech ne campa hueyi tecoch den tatzacuiltilispan. 
<span class="verse" id="LK8_32">32&#160;</span>Huan queme ompa tacuajtinemíaj tech nojón ixtahuat huel míac pitzome, ica ya nojón ne amocuali ejecame quitatautilijque Jesús que ma quincahuani ma calaquican intech nojón pitzome. Huan ijcón Jesús quintacahuilij. 
<span class="verse" id="LK8_33">33&#160;</span>Ica ya nojón ne amocuali ejecame quisque itech iyolijtic ne tagat huan calaquitoj intech ne pitzonme. Huan ijcón ne huel míac pitzonme motalojtinenque huan motaquesuijque huan huetzitoj tech in hueyíat huan ompa nochi moaelsimijque. </div>
<div class='p'>
<span class="verse" id="LK8_34">34&#160;</span>Huan neques ten tapiayaj ica ne pitzonme cuac quitacque toni mochihuac ya, ijcuacón yejuan moucacholojque huan yajque quintapohuitoj inpueblojcahuan tech in pueblo huan tech nintequipan de toni mochihuac. 
<span class="verse" id="LK8_35">35&#160;</span>Ijcuacón in pueblojuani quisque huan yajque quitatoj de toni mochihuac. Huan cuac yejuan ajsique campa yetoya Jesús, ijcuacón no ompa cajsitoj ne tagat ten Jesús quincalanquixtilij ya ne amocuali ejecame. Huan ne tagat cajsitoj tocotzyetoc iixpan Jesús huan taquentoc ya huan cuatamatoc ya. Ijcuacón ne pueblojuani mohueyiyolmoutijque. 
<span class="verse" id="LK8_36">36&#160;</span>Huan ijcón ne tapiani ten quitacque toni mochihuac ya, yejuan nojonques quitapohuijque in ocsequin pueblojuani de queniu Jesús quipajtij ne tagat ten quinpiaya iyolijtic ne amocuali ejecame. 
<span class="verse" id="LK8_37">37&#160;</span>Ica ya nojón nochi in pueblojuani de Gadarajcopaca peuque quitatautíaj Jesús ijcuín: </div>
<div class='p'>―Xiquisa ca cuali de nican topueblojcopaca. </div>
<div class='p'>Huan ijcón quijtocque Jesús porín yejuan mohueyiyolmoutiayaj. Ica ya nojón in Jesús calayic tech se barco huan yajqui ocsepa mocuepac campa hualehuac. 
<span class="verse" id="LK8_38">38&#160;</span>Pero achtopa que Jesús yajqui tech in barco, ne tagat ten Jesús quincalanquixtilijca ya in amocuali ejecame, yejua ne quitatautij Jesús que ma quitacahuili oc ma ihuan Jesús nentinemi oc. Pero Jesús quinahuatij que ma yohui ma mocuepati campa pohui huan no quilij ijcuín: </div>
<div class='p'>
<span class="verse" id="LK8_39">39&#160;</span>―Xiyó xiyetoti ocsepa ihuan mochancahuan huan ompa xictetapohuiti nochi ten Dios quichihuac ya para tejua. </div>
<div class='p'>Huan ijcón yejua yajqui ichancopaca huan ompa pehuato quintapohuía nochi in pueblojuani de nochi in chihualisme den Jesús quichihuac ipan. </div>
<div class='s'>Nican tajtoa de queniu Jesús Temaquixtijque quipajtij isihuapil den tayecanque Jairo; huan no quipajtij in sihuat ten quimatocac Jesús itasal </div>
<div class='r'>(Mt. 9.18‑26; Mr. 5.21‑43) </div>
<div class='p'>
<span class="verse" id="LK8_40">40&#160;</span>Huan cuac Jesús Temaquixtijque ejcoc ya sentapalpa den hueyíat campa quisteuca ya, ijcuacón in tagayot quitajpalojque huan quiselijque ica míac paquilis. Huan nijín ijcón quichiuque porín ipa yejuan quichixtoyaj Jesús ma hualani. 
<span class="verse" id="LK8_41">41&#160;</span>Ijcuacón ejcotihuetzico campa Jesús yetoya se tagatzin ten monotza Jairo ten yejua catca tayecanque tech in tiopan de judíos. Huan nijín tagat Jairo motancuaquetzaco iixpan Jesús. Huan quitatautij Jesús ma yohui ichan. 
<span class="verse" id="LK8_42">42&#160;</span>Huan nijín ijcón quitatautij porín quipiaya se iyojtzin sihuapil ten quipiaya majtactiomome xihuit. Huan yejua imiquilistempa yetoya. Huan cuac yaya ya Jesús, ijcuacón huel míac tagayot quitoctiliayaj hasta quipejpechiayaj Jesús. 
<span class="verse" id="LK8_43">43&#160;</span>Huan ompa cualtoctiliaya Jesús se sihuat ten mococoaya esmeyaya, pues cuicaya majtactiomome xihuit. Huan semi tajyohuiaya huan míac tepajtiani ya mopapatacque ya. Huan nochi nitomin quitamilijcaj ya. Huan amo se tepajtijque huelic quipajtij. 
<span class="verse" id="LK8_44">44&#160;</span>Ica ya nojón ne sihuat motoquito icampa Jesús huan quinalmatoquilij itilmajtzin de Jesús. Huan huel se tepitzin tzicahuic nojón esmeyalis. 
<span class="verse" id="LK8_45">45&#160;</span>Ijcuacón Jesús matajtanic ijcuín: </div>
<div class='p'>―¿Aconi nechicanmatocac? </div>
<div class='p'>Huan queme nochi quiliayaj que amo aquen quimatocayaj Jesús, ica ya nojón Pedro huan itequiticaicnihuan quilijque Jesús ijcuín: </div>
<div class='p'>―Totamachtijcau, xiconita san míac tagayot mitzpejpechíaj huan mitztojtopehuaj. Huan quenín huelis Tejuatzin tiquijtoa ijcuín: “¿Aconi nechicanmatocac?” </div>
<div class='p'>
<span class="verse" id="LK8_46">46&#160;</span>Huan Jesús quinnanquilij ijcuín: </div>
<div class='p'>―Acsá nechmatocac porín nicmachilij que quisac nochicahualis huan pajtic ya acsá ica ne chicahualis cuac nechmatocac. </div>
<div class='p'>
<span class="verse" id="LK8_47">47&#160;</span>Huan cuac in sihuat quimatic que amo huelis oc quitatis ten quichihuac, ijcuacón yejua moajsicamoutiaya hasta huihuiyocaya huan motoquico campa Jesús yetoya. Huan motancuaquetzac iixpan Jesús huan quiyectetapohuiaya senteixteno in tagayot de queyé quimatocac Jesús huan de queniu ichicahualis de Jesús nimantzin sepa san quipajtij. 
<span class="verse" id="LK8_48">48&#160;</span>Ijcuacón Jesús quilij in sihuat ijcuín: </div>
<div class='p'>―Tejua sihuatzin, ica por nojón motacuautamatilis ten ticpía, tipajtic ya. Axcan xiyó ya xiyolseutiu. </div>
<div class='p'>
<span class="verse" id="LK8_49">49&#160;</span>Huan mientras Jesús quinojnotztoya oc in sihuat, ijcuacón ejcoc senme de ichancahuan de ne Jairo ten tayecanque den tiopan de judíos. Huan ne ichancahuan quilijque in Jairo ijcuín: </div>
<div class='p'>―Mosuapil miyic ya. Amo xicuejmolojto oc in Tamachtijque. </div>
<div class='p'>
<span class="verse" id="LK8_50">50&#160;</span>Huan cuac Jesús quicaquic ne tajtolme, ijcuacón Yejuatzin quilij Jairo ijcuín: </div>
<div class='p'>―Amo ximoyolmouti. Ta, sayó xitacuautamati nohuan huan ijcón mosihuapiltzin pajtis. </div>
<div class='p'>
<span class="verse" id="LK8_51">51&#160;</span>Huan cuac Jesús ajsic ya ichan Jairo, ijcuacón Yejuatzin amo aquen quitacahuilij ma calaquiti ihuan. Ta, sayó quintacahuilij ma calaquitij in Pedro huan in Jacobo huan in Juan huan in tetat huan inantzin den sihuapiltzin. 
<span class="verse" id="LK8_52">52&#160;</span>Pero nochi in ichancahuan chocatoyaj huan moyolcocojtoyaj ica por ne sihuapil ten miyic ya. Pero Jesús quinilij ijcuín: </div>
<div class='p'>―Amo semi ximochoctican. Porín nijín sihuapiltzin amo miyic. Ta, sayó cochtoc. </div>
<div class='p'>
<span class="verse" id="LK8_53">53&#160;</span>Pero ne ichancahuan de Jairo quiquejqueloayaj Jesús porín yejuan quimatque que ipa miyic ya in sihuapil. 
<span class="verse" id="LK8_54">54&#160;</span>Huan ijcón Jesús quimatilanac in sihuapil huan quilij ica chicaucatajtol ijcuín: </div>
<div class='p'>―Sihuapil, nimitzilía que ximehua. </div>
<div class='p'>
<span class="verse" id="LK8_55">55&#160;</span>Ijcuacón ne sihuapil ocsepa quiselij nitalnamiquilis huan ijcón nimantzin moquetzac. Huan Jesús tanahuatij ma quitamacacan. 
<span class="verse" id="LK8_56">56&#160;</span>Huan itatuan den sihuapil quihueyimoucaitacque ten mochihuac. Pero Jesús quinnahuatij que ma amo aquen quilican de toni mochihuac.  </div>
<div class='psalmlabel' id='LK9_0'> 9</div>
<div class='s'>Nican tajtoa de queniu Jesús Temaquitijque quintequimactij imomachtijcahuan </div>
<div class='r'>(Mt. 10.5‑15; Mr. 6.7‑13) </div>
<div class='p'>
<span class="verse" id="LK9_1">1&#160;</span>Huan Jesús Temaquixtijque quinsentilij secosan nochi in majtactiomome imomachtijcahuan huan no quinmajmactilij in tanahuatil huan in chicahualis para huelis quincalanquixtijtinemisque nochi tataman den amocuali ejecame. Huan no quinmactilij tanahuatil para huelis quinpajtisque nochi tataman cocolisme. 
<span class="verse" id="LK9_2">2&#160;</span>Huan no Jesús quintitanic imomachtijcahuan ma tanojnotzatij ica in Tajtoltzin de queniu Dios quinyolyecantinemi itaneltocacahuan ica ihueyichicahualis. Huan no Jesús quintitanic ma quinpajtitij in cocoyani. 
<span class="verse" id="LK9_3">3&#160;</span>Huan no Jesús quinilij ijcuín: </div>
<div class='p'>―Amo teyi ximohuiquilican cuac nanyasque ya tech in ojti ica nanmopalehuisque. Amo ximohuiquilican nión namotopil, huan nión namomorral, huan nión namotaxcal huan nión namotomin. Huan amo no ximohuiquilican ojome namocamisa. Ta, sayó ximohuiquilican se san. 
<span class="verse" id="LK9_4">4&#160;</span>Huan campa yesqui nanajsisque tech se cali, ijcuacón ompa ximocahuacan hasta in tonal cuac nanquisasque de ne pueblo. 
<span class="verse" id="LK9_5">5&#160;</span>Huan campa amo namechselíaj ca paquilis, ijcuacón xiquisacan de nojón pueblo. Huan ximometztzejtzelocan ma huetzi nochi ne talnex ten mopiloj namometztampa para ma ijcón ixnesis que Dios quintatzacuiltis nijín pueblojuani porín yejuan quixtopeuque in Tajtoltzin de Dios. </div>
<div class='p'>
<span class="verse" id="LK9_6">6&#160;</span>Ijcuacón imomachtijcahuan de Jesús quisque huan yajque panotiyajque tech nochi in pueblojtzitzin huan quintapohuiayaj in pueblojuani den Tajtoltzin de Dios ten cualcui ne nemaquixtilis. Huan no quinpajtiayaj cocoyani nohuiyampa. </div>
<div class='s'>Nican tajoa de que Juan Taahuijque momiquilij </div>
<div class='r'>(Mt. 14.1‑12; Mr. 6.14‑29) </div>
<div class='p'>
<span class="verse" id="LK9_7">7&#160;</span>Huan ijcón in rey Herodes quimatiltijque de nochi ten quichiutinemía in Jesús Temaquixtijque. Huan ne Herodes hasta amo quimatía oc toni quinemilis ica por ne Jesús. Porín sequin tagayot quijtoayaj que in Juan Taahuijque panquisac yoltoc ya intzalan in ánimajme huan yejua quichiutinemía nijín mohuiscatequeme. 
<span class="verse" id="LK9_8">8&#160;</span>Huan ocsequin tagayot quijtoayaj que in Elías, ne huejcau tanahuatijque, yejua ne ocsepa monextico huan yejua axcan quichiutinemía nijín mohuiscatequime. Huan cachi ocsequin tagayot quijtoayaj que achá se huejcautanahuatijque de Dios panquisac ya yoltoc intzalan in ánimajme huan achá yejua ne quichiutinemía nijín mohuiscatequime. 
<span class="verse" id="LK9_9">9&#160;</span>Pero in rey Herodes quijtoj ijcuín: </div>
<div class='p'>―Amo melau nochi nojón ten quijtoaj. Ta, nicmati que nejua san nitatitanic ma quiquechcotonati ne Juan Taahuijque. Pero ne Jesús, ¿toni chiuque yejua ten nechcaquiltíaj huan nechtapohuíaj de nochi míac tataman de nitequihuan? </div>
<div class='p'>Ica ya nojón in rey Herodes quinequía quitas huan quinojnotzas Jesús. </div>
<div class='s'>Nican tajtoa de queniu Jesús Temaquixtijque quintamacac macuil tagayot </div>
<div class='r'>(Mt. 14.13‑21; Mr. 6.30‑44; Jn. 6.1‑14) </div>
<div class='p'>
<span class="verse" id="LK9_10">10&#160;</span>Huan cuac itanahuatijcahuan de Jesús mocuepque campa hualeuque, ijcuacón quitapohuijque Jesús nochi ten yejuan quichiuque. Huan cachi satepan Jesús quincuiteu imomachtijcahuan huan yajqui campa chicopayan huan nepa campa ajsique amo huejca quitztoya in pueblo Betsaida. 
<span class="verse" id="LK9_11">11&#160;</span>Pero cuac in pueblojuani quitecaquilijque que ompa yetoya Jesús, ijcuacón yejuan yajque quitoctilitoj Jesús. Huan ijcón Jesús quinselij ca paquilis in tagayot huan de ompa pehuac quinnojnotzaya ica in Tajtoltzin de queniu Dios quiyolyecantinemi itaneltocacahuan ica ihueyichicahualis. Huan no Jesús quinpajtiaya in cocoyani. 
<span class="verse" id="LK9_12">12&#160;</span>Huan cuac tepeten ya in tonaltzin, ijcuacón in majtactiomome imomachtijcahuan motoquijque campa Jesús huan quilijque ijcuín: </div>
<div class='p'>―Xiquinnahuati ya in tagayot ma yacan ma mosehuitij ya, huan ma quitemotij nintacualis tech in pueblojtzitzin huan tech in milajpa porín nican campa tiyetocque amo teyi ongac tacualis. </div>
<div class='p'>
<span class="verse" id="LK9_13">13&#160;</span>Pero Jesús quinnanquilij ijcuín: </div>
<div class='p'>―Xiquintamacacan, namejuan san. </div>
<div class='p'>Pero yejuan quilijque Jesús ijcuín: </div>
<div class='p'>―Huan tejuan ticpíaj sayó macuil pantzitzin san huan ome pescadojnacat san, como amo tiyásque titacohuatihue ica tacualis para tiquintamacacan nochi nijín tagayot. </div>
<div class='p'>
<span class="verse" id="LK9_14">14&#160;</span>Huan nijín tagayot ten mosentilijca ya catca queme macuil mil. Huan ijcón Jesús quinilij imomachtijcahuan ijcuín: </div>
<div class='p'>―Xiquinnahuatican in tagayot ma mosentilican ojomepoal huan májtacti huan ma motalican seseco. </div>
<div class='p'>
<span class="verse" id="LK9_15">15&#160;</span>Huan melau imomachtijcahuan ijcón quichiuque huan in tagayot motalijque seseco. 
<span class="verse" id="LK9_16">16&#160;</span>Ijcuacón in Jesús quicuic huan momaaquic in macuil pantzitzin huan in ome pescados. Huan de ompa Yejuatzin moixajocuic eluiyactzinco huan quitatautij Totajtzin Dios ma quitiochihua in tacualis. Huan cuac Jesús quincojcotonac ya in pantzitzin, ijcuacón Yejuatzin quinmactilij imomachtijcahuan para ma yejuan quinxejxelohuilican in tagayot. 
<span class="verse" id="LK9_17">17&#160;</span>Huan ijcón nochi in tagayot tacuajque huan ixuique. Huan de ompa imomachtijcahuan quiololojque ocsepa in pantatetejtec ten mocahuac huan quitemitijque majtactiomome chiquihuime ica ne pantatajco. </div>
<div class='s'>Nican tajtoa de que Pedro quiyequilij que Jesús Yejuatzin in Cristo Temaquixtijque </div>
<div class='r'>(Mt. 16.13‑19; Mr. 8.27‑29) </div>
<div class='p'>
<span class="verse" id="LK9_18">18&#160;</span>Huan se tonal Jesús motatatautilijtoya secan, huan imomachtijcahuan ihuan yetoyaj. Huan mochihuac que Jesús quintajtoltij imomachtijcahuan ijcuín: </div>
<div class='p'>―¿Toni quijtoaj in tagayot que niaconi Nejuatzin? </div>
<div class='p'>
<span class="verse" id="LK9_19">19&#160;</span>Huan ne imomachtijcahuan quinanquilijque ijcuín: </div>
<div class='p'>―Sequin quijtoa que Tejuatzin ti Juan Taahuijque. Huan ocsequin quijtoaj que Tejuatzin ti Elías. Huan cachi oc ocsequin quijtoaj que Tejuatzin tiacsá den huejcautanahuatijque ten panquisac yoltocque intzalan den ánimajme. </div>
<div class='p'>
<span class="verse" id="LK9_20">20&#160;</span>Ijcuacón Jesús ocsepa quintajtoltij ijcuín: </div>
<div class='p'>―Huan namejuan, ¿toni nanquixejecoaj que niaconi Nejuatzin? </div>
<div class='p'>Ijcuacón in Pedro quinanquilij ijcuín: </div>
<div class='p'>―Tejuatzin ya tion Cristo Temaquixtijque de Dios. </div>
<div class='s'>Nican tajtoa de queniu Jesús Temaquixtijque quitetapohuía que ejcotoc ya imiquilis </div>
<div class='r'>(Mt. 16.20‑28; Mr. 8.30―9.1) </div>
<div class='p'>
<span class="verse" id="LK9_21">21&#160;</span>Pero Jesús quinchicaucanahuatij imomachtijcahuan que ma amo aquen quiluican que cox Yejuatzin ya in Cristo Temaquixtijque. 
<span class="verse" id="LK9_22">22&#160;</span>Huan no Jesús quinilij ijcuín: </div>
<div class='p'>―Semi monequi que nejua ni Yectagatzin de Dios ma semi nitajyohuis. Huan in huehuentzitzin huan in tayecanque tiopixcame huan in tanextiliani den tanahuatil de Moisés, nochi nijín tayecanani nechixnamiquisque huan nechtelchihuasque ma nimiqui. Pero ocsepa Nejuatzin nipanquisas niyoltoc intzalan in ánimajme ipan eyi tonalica. </div>
<div class='p'>
<span class="verse" id="LK9_23">23&#160;</span>Huan cachi satepan Jesús quinilij imomachtijcahuan ijcuín: </div>
<div class='p'>―Tacán acsá quinequi nechtoctilijtiyás huan nechtacamatiyás, ijcuacón yejua ne monequi ma quicautehua ne tanejnequilis de yejua san, huan ma quixicojtiu in cruztzin ten cualcuis tajyohuilis, huan ma nechtoctilijtiu huan nechtacamatiu. 
<span class="verse" id="LK9_24">24&#160;</span>Huan nochi neques ten quinequisque moyecpialtisque huan quimaquixtisque ninnemilis, yejuan nojonques quipolosque ninnemilis. Pero nochi neques ten quipolosque ninnemilis tech notequiu, yejuan nojónques cajsisque ninnemilis huan no ne nemaquixtilis. 
<span class="verse" id="LK9_25">25&#160;</span>Huan yec melau amo teyi quihueyipías se tagat como moaxcatilis nochi ten ongac nican talticpac huan niman moijtacos huan quipolos nitalnamiquilis. 
<span class="verse" id="LK9_26">26&#160;</span>Huan tacán acsá mopinaucamati de Nejuatzin huan de Notajtoltzin, ijcuacón Nejuatzin ni Yectagatzin de Dios no nimopinaucamatis de yejua. Huan ijcón mochihuas cuac nimohualuicas ihuan nochi in ángeles ten yolchipauque nican talticpac ica ne ichicaucahuelilis de Notajtzin Dios. 
<span class="verse" id="LK9_27">27&#160;</span>Huan no de yec melau ten namechilía que senme de namejuan de nican nanyetocque noixpan, amo nanmiquisque como amo achtopa nanquitaj que nihualas ya ica ne ihuelilis de Notajtzin Dios de niquinyolyecana notaneltocacahuan ica ihueyichicahualis de Totojtzin Dios. </div>
<div class='s'>Nican tajtoa de queniu Jesús Temaquixtijque nocta mopapatac de queniu tamatic inixpan imomachtijcahuan </div>
<div class='r'>(Mt. 17.1‑8; Mr. 9.2‑8) </div>
<div class='p'>
<span class="verse" id="LK9_28">28&#160;</span>Huan ipan chicueyi tonalica de nimampa de nijín tanextililis, ijcuacón Jesús quinuiyac in Pedro huan in Juan huan in Jacobo huan yajque tejcotoj tech se tal lomojtzin campa huejcapan para ompa motatatautilisque ihuan Dios. 
<span class="verse" id="LK9_29">29&#160;</span>Huan cuac Jesús motatatautiliaya, ijcuacón pehuac mopapata de quenín tamati niixco. Huan itilma pepetacaya huan semi istac mochihuac. 
<span class="verse" id="LK9_30">30&#160;</span>Ijcuacón monexticoj ome taca ten peuque monojnotzayaj ihuan Jesús. Huan nijín ome taca, yejuan in Moisés huan Elías, de ne huejcautanahuatiani de Dios. 
<span class="verse" id="LK9_31">31&#160;</span>Huan quinyehualojtoya in cualtziyot de Dios ijcón queme cuac in tonaltzin momeyotiqui. Huan yejuan monojnotzayaj ihuan Jesús de ne tonal cuac monequis tajyohuis Yejuatzin huan miquis tech ne pueblo de Jerusalén. 
<span class="verse" id="LK9_32">32&#160;</span>Huan masqui in Pedro huan imomachtijcaicnihuan semi cochisnequía, pero quincau cochilis porín quitacque Jesús icualtziyo huan no quinitilijque incualtziyo de nojón omen taca ten ihuan yetoyaj Jesús. 
<span class="verse" id="LK9_33">33&#160;</span>Huan cuac ne ome taca quicauteutiayaj ya Jesús, ijcuacón in Pedro quilij Jesús ijcuín: </div>
<div class='p'>―Totecotzin, semi cualtzin para tejuan que nican tiyetocque. Tajcón ticonmonequiltisquía ma ticchijchihuacan eyi xajcaltzitzin, se para Tejuatzin huan se para Moisés huan ocsé para Elías. </div>
<div class='p'>Huan Pedro ijcón quijtoa porín amo quimatía oc toni quinilis. 
<span class="verse" id="LK9_34">34&#160;</span>Huan cuac Pedro quinojnotztoc oc Jesús, ijcuacón quinquemiloco se mixti nochi yejuan. Ica ya nojón in Pedro huan Jacobo moyolmoutijque porín quitayaj que yetoyaj mixtzalan. 
<span class="verse" id="LK9_35">35&#160;</span>Huan tech in mixti mocayic se tajtolis ten quijtoaya ijcuín: </div>
<div class='p'>―Yejuatzin ya nijín Notasojconetzin; xicaquilican ca cuali Yejuatzin. </div>
<div class='p'>
<span class="verse" id="LK9_36">36&#160;</span>Huan cuac imomachtijcahuan quitamicacque ya ne tajtolis, ijcuacón quitacque que Jesús iselti ya yetoc. Huan ijcón yejuan motamatcatalijque. Huan tech nojón tonalme ne imomachtijcahuan de Jesús amo aquen quintapohuijque nochi ten quitacaj ya. </div>
<div class='s'>Nican tajtoa de queniu Jesús Temaquixtijque quipajtij se telpocat ten quipiaya iyolijtic se amocuali ejecat </div>
<div class='r'>(Mt. 17.14‑21; Mr. 9.14‑29) </div>
<div class='p'>
<span class="verse" id="LK9_37">37&#160;</span>Huan imostica cuac Jesús imomachtijcahuan temocque ya de ne tal lomotzin, ijcuacón huel míac tagayot motoquicoj huan cajsitoj Jesús. 
<span class="verse" id="LK9_38">38&#160;</span>Ijcuacón se tagat ten intzalan in tagayot quichicaucatzajtzilij Jesús huan quiliaya ijcuín: </div>
<div class='p'>―Tamachtijque, nimitzontatautía que xiyó xiquitati nooquichpil porín sayó yejua noyojtzin conetzin. 
<span class="verse" id="LK9_39">39&#160;</span>Huan se amocuali ejecat quiquitzquijtoc nooquichpil huan yejua quichihualtía ma tzajtzi huan ma yojyolpolihui huan no ma tenposocquisa. Huan no ne amocuali ejecat quixojxocolía no oquichpil huan amo queman quinequi quitacahuilis. Ta, ocsepa nimampa quitzetzeloa. 
<span class="verse" id="LK9_40">40&#160;</span>Huan nejua niquinontatautilijca momomachtijcahuan ma quicalanquixtiliani ne amocuali ejecat, pero yejuan amo huelque quichiuque. </div>
<div class='p'>
<span class="verse" id="LK9_41">41&#160;</span>Huan ijcón Jesús quinilij in tagayot ijcuín: </div>
<div class='p'>―Namejuan nantacaquini, semi amo nanyectacuautamatij huan amo nanyolcualime. ¿Canachi tonalme quipía de que niyetos oc namohuan? Huan, ¿canachi tonalme oc huelis nitaxicos como amo nanyectacuautamatij nohuan? </div>
<div class='p'>Huan de ompa Jesús quilij ne tagat ijcuín: </div>
<div class='p'>―Nimitzilía, xinechonualcuili nican ne mooquichpil. </div>
<div class='p'>
<span class="verse" id="LK9_42">42&#160;</span>Huan cuac in telpoch motoquijtiaya ya iixpan Jesús, ijcuacón ne amocuali ejecat ocsepa quitalpantamotac in telpoch huan quitzejtzeloj huan quiyojyolpolihuiltij. Ijcuacón in Jesús quichiucaucatacahualtij ne amocuali ejecat huan ijcón quipajtij in telpoch. Huan de ompa Jesús quitemactij ne oquichpil imaco iteiscalticau. 
<span class="verse" id="LK9_43">43&#160;</span>Huan nochi in tagayot quimoucaitayaj de Dios ichicaucahuelilis. </div>
<div class='s'>Nican Jesús Temaquixtijque quinnejmachtij imomachtijcahuan ica ojpa que ejcoctoc ya imiquilis </div>
<div class='r'>(Mt. 17.22‑23; Mr. 9.30‑32) </div>
<div class='p'>Huan cuac in tagayot quimoucaitztoyaj oc nochi ne ten quichiutihuitz Jesús, ijcuacón Yejuatzin quinilij imomachtijcahuan ijcuín: </div>
<div class='p'>
<span class="verse" id="LK9_44">44&#160;</span>―Xinechcaquilican ca cuali nochi nijín ten namechiliti. Huan nicnequi amo xiquielcahuacan nijín que Nejuatzin ni Yectagatzin de Dios huan nechtemactisque imaco in tagayot ma nechmictican. </div>
<div class='p'>
<span class="verse" id="LK9_45">45&#160;</span>Pero imomachtijcahuan amo cajsicamatque tenica quinnojnotzaya porín Totajtzin Dios ayamo quimonequiltiaya ma cajsicamatican. Huan imomachtijcahuan quiyolmohuiliaya de que quitajtoltisque Jesús de toni quijtosnequi nijín tajtolme. </div>
<div class='s'>Nican Jesús Temaquixtijque quinmachtij imomachtijcahuan de aconi yesqui in cachi hueyi tayecanque </div>
<div class='r'>(Mt. 18.1‑5; Mr. 9.33‑37) </div>
<div class='p'>
<span class="verse" id="LK9_46">46&#160;</span>Huan mochihuac que se tonal imomachtijcahuan de Jesús peuque motajtoltehuiayaj de aconi yesqui in cachi hueyi chiuque. 
<span class="verse" id="LK9_47">47&#160;</span>Pero Jesús quintamachilisixmatic de toni quiyolnemilijtoyaj yejuan. Ica ya nojón Jesús quicuic se pili huan quitalij inixpan. 
<span class="verse" id="LK9_48">48&#160;</span>Huan de ompa Jesús quinilij imomachtijcahuan ijcuín: </div>
<div class='p'>―Huan nochi naquen yesqui ten quiselisque nijín pili para quipalehuisque sayó porín nechtasojta, yejuan nojonques niquinpohua que nechselijque ya Nejuatzin. Huan nochi naquen yesque ten nechselisque Nejuatzin, yejuan nojonques niquinpohua que quiselijtiyasque Notajtzin Dios ten nechualtitanic nican talticpac. Pero namechilía que ne tagat ten amo mohueyinectinemi inixpan in tagayot, yejua ne Dios quipohuas se hueyi chiuque. </div>
<div class='s'>Nican Jesús Temaquixtijque quinmachtij imomachtijcahuan de que ne naquen amo techixnamiqui, yejua ne techpalehuía </div>
<div class='r'>(Mr. 9.38‑40) </div>
<div class='p'>
<span class="verse" id="LK9_49">49&#160;</span>Ijcuacón Juan quilij Jesús ijcuín: </div>
<div class='p'>―Tamachtijque, tejuan tiquitacque ya se tagat que yejua quincalanquixtía in amocuali ejecame ica in chicahualis de motocay. Pero tejuan tictacahualtijque que ma amo ijcón quichiutinemi porín yejua amo poutinemi tohuan. </div>
<div class='p'>
<span class="verse" id="LK9_50">50&#160;</span>Pero Jesús quinanquilij ijcuín: </div>
<div class='p'>―Amo xictacahualtiani porín ne tagat ten amo techmohuispolojtinemi, yejua nojón techpalehuijtinemij tech totequiu. </div>
<div class='s'>Nican tajtoa de queniu Jesús Temaquixtijque quinyolmajxitij huan quintacahualtij in Jacobo huan Juan </div>
<div class='p'>
<span class="verse" id="LK9_51">51&#160;</span>Huan ejcotoya ya in tonalme cuac Jesús quisati ya para yas eluiyactzinco, huan Jesús moyolchicahuac de que yas ne Jerusaléncopaca. 
<span class="verse" id="LK9_52">52&#160;</span>Huan Jesús quintitanic sequin itapalehuijcahuan ma tayecanatij. Huan yejuan yajque huan calaquitoj tech se pueblojtzin campa itatilanal Samaria huan ompa yejuan quicaltajtanitoj Jesús para ompa mocahuas. 
<span class="verse" id="LK9_53">53&#160;</span>Pero ne pueblojuani de Samaria amo quintacahuilijque ma mocahuacan ompa porín yejuan cajsicamatque que Jesús ihuan imomachtijcahuan yohue ya para Jerusaléncopaca. 
<span class="verse" id="LK9_54">54&#160;</span>Huan nijín ome imomachtijcahuan de Jesús, in Jacobo huan Juan, cuac yejuan quicacque nijín tajtol ten quijtoayaj in pueblojuani de Samaría, ijcuacón yejuan quilijque Jesús ijcuín: </div>
<div class='p'>―Totecotzin, ¿xe amo ticomonequiltía que ma tejuan ticnahuatican Dios que ma quinualpantamotili tit de ne eluiyactzinco para ma tajtamican ne pueblojuani de Samaria, ijcón queme quichihuac ne tanahuatijque Elías? </div>
<div class='p'>
<span class="verse" id="LK9_55">55&#160;</span>Ijcuacón Jesús quinsenixitac ne omen imomachtijcahuan huan quintacahualtij huan quinilij ijcuín: </div>
<div class='p'>―Namejuan amo nancajsicamatij de toni talnamiquilis hualeutoc nijín namotajtoluan. 
<span class="verse" id="LK9_56">56&#160;</span>Huan xicmatican Nejuatzin ni Yectagatzin de Dios huan amo nihuala nican talticpac para niquintajtamis intalnamiquilis den tagayot. Ta, Nejuatzin nihuala para niquinmaquixtis in tagayot. </div>
<div class='p'>Huan ijcón yajque ocsepa ocseco tech ocsé pueblojtzin. </div>
<div class='s'>Nican Jesús Temaquixtijque quinnejmachtij in tagayot ten quinequíaj quitoctilisque huan quitacamatiyasque Yejuatzin </div>
<div class='r'>(Mt. 8.19‑22) </div>
<div class='p'>
<span class="verse" id="LK9_57">57&#160;</span>Huan cuac nejnentoya imomachtijcahuan ihuan Jesús, ijcuacón senme de yejuan quilij Jesús ijcuín: </div>
<div class='p'>―Totecotzin, semi nicnequi nimitztoctilis huan nimitztacamatiyás campa yesqui tionyás. </div>
<div class='p'>
<span class="verse" id="LK9_58">58&#160;</span>Pero Jesús quinanquilij imomachtijcahuan ijcuín: </div>
<div class='p'>―In cuectzitzin quipíaj nintéchanti campa cochij. Huan in tototzitzin ten patantinemij ejecaixco no quipía in tapajsoluan. Pero Nejuatzin ni Yectagatzin de Dios amo nicpía can nimocuatecas. </div>
<div class='p'>
<span class="verse" id="LK9_59">59&#160;</span>Huan de ompa ocsepa Jesús quilij ocsé tagat ijcuín: </div>
<div class='p'>―Xinechtoctiliti huan xinechtacamatiyás. </div>
<div class='p'>Pero yejua quinanquilij ijcuín: </div>
<div class='p'>―Notecotzin, nechcahua oc ma niyó achto nitalpachoti noteiscaltijcau ten ayamo momiquilij ya. </div>
<div class='p'>
<span class="verse" id="LK9_60">60&#160;</span>Pero Jesús quilij ijcuín: </div>
<div class='p'>―Xicahuacan ma neques ten no yolmictocque tech in tajtacol ma quitalpachocan in ánimajme. Pero tejua xiyó huan xitanojnotztinemi ica in Tajtoltzin de queniu Dios quiyolyecantoc itaneltocacahuan ica ichicahualis. </div>
<div class='p'>
<span class="verse" id="LK9_61">61&#160;</span>Ijcuacón ocsepa in tagat quilij Jesús ijcuín: </div>
<div class='p'>―Notecotzin, nejua nimitztoctiliti huan nimitztacamatiyás. Pero nicnequi achto niquinnahuatiti nochancahuan que nejua niyó nimitztoctiliti. </div>
<div class='p'>
<span class="verse" id="LK9_62">62&#160;</span>Ijcuacón Jesús quinanquilij ijcuín: </div>
<div class='p'>―Xicmati que se tagat ten pehua nechtoctilía huan pehua yolnemi ica ne ten quicauca ya tacuitapan, yejua ne amo teyica cualtiyás para tanojnotztinemis de queniu Dios quinyolyecantinemi itaneltocacahuan ica ichicahualis. Huan yejua ne nicnejnehuililtía queme se tayuntajuijque ten tequiti huan moican cueptiu oc.  </div>
<div class='psalmlabel' id='LK10_0'> 10</div>
<div class='s'>Nican tajtoa de queniu Jesús Temaquixtijque quintitanic ma tequititi eyipoal huan májtacti itequiticahuan </div>
<div class='p'>
<span class="verse" id="LK10_1">1&#160;</span>Huan satepan cuac Jesús quintaminojnotzac ya imomachtijcahuan, ijcuacón Yejuatzin no quinijitac ocsequin eyipoal huan májtacti tequitini. Huan Jesús quintitanic yejuan ma yacan ojome huan ma yajtocan achtopa huan ma quiachtohuijtiyasque Jesús huan ma calactinemican nohuiyampa tech in pueblojme campa Jesús ipa monequía panos. 
<span class="verse" id="LK10_2">2&#160;</span>Huan Jesús quinilij ne itequiticahuan ijcuín: </div>
<div class='p'>―Nicnejnehuililtía namotequiu queme yesquía se hueyi tapixcalis ten nicnequi nicololos ya. Huan yec melau que ongac míac tequit de tapixcalis pero in tequitini amo semi míac ongacque. Ica ya nojón namechilía ximotatautilican inahuac Namoteco ten niaxca nijín tapixcalis para ma Yejuatzin cachi oc ma quinualtitani itequiticahuan. 
<span class="verse" id="LK10_3">3&#160;</span>Xiyacan xitequititij, huan Nejuatzin namechtitani xitanojnotztinemitij intzalan in tagayot ten quinejnehuilíaj ne tecuanime huan namejuan nanyesquía queme ichcame. Huan ijcón queme in tecuanime quinequij quimictisque ichcame, no ijcón ne tagayot quinequisque namechmictisque. 
<span class="verse" id="LK10_4">4&#160;</span>Huan cuac nanyasque ya, ijcuacón amo xicuiyacan namotominehualoni huan nión no namomorral huan nión no namotegacuan. Huan amo aquen xiquinmatajpalotiyacan tech ojti, porín namejuan nanmoijsihuilijtiyohue. 
<span class="verse" id="LK10_5">5&#160;</span>Huan cuac nancalaquitihue tech ten yesqui cali, ijcuacón achtopa xiquintajpalocan ijcuín: “Ma onga sayó yolsehuilis de Dios tech nijín calijtic”. 
<span class="verse" id="LK10_6">6&#160;</span>Huan tacán nanajsij tech se calyetoni ten quinequi ma onca yolsehuilis tech ninchan, ijcuacón namoneyolsehuilis ompa no ma mocahuan. Huan tacán ne calyetoni amo quinequij ma quipiacan ne yolsehuilis, ijcuacón namejuan xiquintzinquixtilican namoyolsehuilis. 
<span class="verse" id="LK10_7">7&#160;</span>Huan campa namechselisque, ompa ximocahuacan tech ne calijtic. Huan xicuacan huan xitayican nochi tenica yejuan namechtamacasque. Porín namechilía que quimonequiltía Totajtzin Dios que ne tanojnotzque ten tequititinemi, yejua ne monequi quiselis ajsitoc itaxtahuil. Huan no namechilía que amo xicalpapatatinemican san. </div>
<div class='p'>
<span class="verse" id="LK10_8">8&#160;</span>Huan cuac nanajsisque ya tech se pueblo campa namechselíaj ica paquilis, ijcuacón ompa xicuacan nochi tacualis ten namechmacasque. 
<span class="verse" id="LK10_9">9&#160;</span>Huan tech ne pueblo xiquinpajtican nochi cocoyani ten namechinualcuilisque. Huan xiquinilican ne pueblojuani ijcuín: “Motoquijtoc ya in tonalme cuac Dios namechyolyecanas ica ihueyichicahualis”. 
<span class="verse" id="LK10_10">10&#160;</span>Pero cuac nanajsisque tech se pueblo campa amo quinequisque namechselisque ica paquilis, ijcuacón ximoquetzacan tech in ojme huan xiquinilican in pueblojuani ijcuín: 
<span class="verse" id="LK10_11">11&#160;</span>“Tejuan timometztzetzeloaj para ma huetzi nochi nijín talnex de namopueblo ten mopilojca ya tech totegactampa para ijcón tamechnextilíaj que namejuan nanquixtopeuque ya in Tajtoltzin de Dios. Huan no xicmatican que motoquijtihuitz ya in tonalme cuac Dios quimonequiltis namechyolyecanas ica ihueyichicahualis”. </div>
<div class='p'>
<span class="verse" id="LK10_12">12&#160;</span>Huan no Jesús quinilij imomachtijcahuan ijcuín: </div>
<div class='p'>―Huan queme yejuan quixtopeuque ya in Tajtoltzin de Dios, ica ya nojón namechilía que ne tonal cuac ninpan huetzis ne hueyi tatzacuiltilis de Dios, ijcuacón melau cachi hueyi tatzacuiltilis yejuan quiselisque huan que quiselijque ya ne pueblojuani de Sodoma. </div>
<div class='s'>Nican Jesús Temaquixtijque quinmachtij neimomachtijcahuan de ne taca amo tatacamatini que yejuan melau tajyohuisque </div>
<div class='r'>(Mt. 11.20‑24) </div>
<div class='p'>
<span class="verse" id="LK10_13">13&#160;</span>Huan no Jesús quinilij ijcuín: </div>
<div class='p'>―Nantelteicneltiani namejuan nanpueblojuani de Corazín, huan no nantelteicneltiani namejuan nanpueblojuani de Betsaida, porín namejuan melau namechnamiqui xicselican in tatzacuiltilis de Dios. Huan ijcón namechilía porín amo nanmoyolnemilijque de namotajtacoluan. Huan in pueblojuani de Tiro huan Sidón cachi moyolnemilisquíaj ya de nintajtacoluan como ijcón quitasquíaj queme namejuan nanquitacque ya nijín mohuiscatequime ten nicchiutinemi namoixpan. Huan no ne pueblojuani de Tiro huan Sidón motanquentisquíaj ya ica ne tzastic tasal huan mocuounexuisquíaj ya para ijcón ixnesisquía ya melau moyolnemilijque ya de nintajtacoluan. 
<span class="verse" id="LK10_14">14&#160;</span>Ica ya nojón ne tonal cuac namopan huetzis ne hueyi tatzacuiltilis de Dios, ijcuacón yec melau cachi hueyi tatzacuiltilis nanquiselisque namejuan. Huan ne pueblojuani de Tiro huan Sidón yejuan nojonques amo cachi hueyi tatzacuiltilis quiselisque. 
<span class="verse" id="LK10_15">15&#160;</span>Huan namejuan nanpueblojuani de Capernaum, nanmoyolcajcayahuaj san porín nanmoyolueyinectinemij huan nanquinequij nanajsisque hasta ne eluiyactzinco. Pero xicmatican que Dios namechtajyohuiltis huan namechtaliti hasta ne tani campa in ánimajme tajyohuijtocque. </div>
<div class='p'>
<span class="verse" id="LK10_16">16&#160;</span>Huan no Jesús quinilij imomachtijcahuan ocsepa ijcuín: </div>
<div class='p'>―Nochi neques ten namechcaquilisque namotanojnotzalis, yejuan nojonques no nechcaquilisque Notajtoltzin. Huan nochi neques ten namechixtopehuasque, yejuan nojonques no nechixtopehuasque Nejuatzin. Huan nochi neques ten nechixtopeutiyasque, yejua nojnoques no quiixtopehuaj Notajtzin Dios ten nechualtitanic. </div>
<div class='s'>Nican tajtoa de queniu in eyipoal huan májtacti itequiticahuan de Jesús Temaquixtijque mocuepaj ya de nintanojnotzalis </div>
<div class='p'>
<span class="verse" id="LK10_17">17&#160;</span>Huan ne eyipoal huan májtacti itequiticahuan de Jesús hual mocuepque ya de nintanojnotzalis ica hueyi paquilis. Huan quilijque Jesús ijcuín: </div>
<div class='p'>―Totecotzin, tejuan tiquitacque que hasta ne amocuali ejecame techtacamatíaj ica in chicahualis de motocaytzin cuac tiquincalanquixtiayaj. </div>
<div class='p'>
<span class="verse" id="LK10_18">18&#160;</span>Huan in Jesús quinilij ijcuín: </div>
<div class='p'>―Quema, hueyi melau Nejuatzin niquitac que in amocuali Satanás hualpan huetzic den eluiyac queme huetzis se ticohuat. Huan cuac huetzico ya, ijcuacón Satanás quipoloj nochi nichicahualis. 
<span class="verse" id="LK10_19">19&#160;</span>Pero no namechmactilijca ya huelilis para huelis nanquintzojtzonicsasque in cohuame huan in colome. Huan no namechmactilijca ya huelilis para huelis nanquinxijxicojtinemisque in nochi chicahualisme de amocuali Satanás huan amo teyi tajyohuilis namopan huetzisquía. 
<span class="verse" id="LK10_20">20&#160;</span>Pero no namechilía que amo ximoyolpactican sayó porín in amocuali ejecame namechtacamatij san. Ta, cachi oc monequi ximoyolpactican porín Totajtzin Dios quijcuiloj ya namotocay ya tech ilista nepa eluiyactzinco. </div>
<div class='s'>Nican tajtoa de queniu Jesús Temaquixtijque moyolpactía inahuactzinco Itajtzin Dios </div>
<div class='r'>(Mt. 11.25‑27; 13.16‑17) </div>
<div class='p'>
<span class="verse" id="LK10_21">21&#160;</span>Huan tech ne tonal Jesús moyolpactij ica in huelilis den Yecticatzin Espíritu huan quilij ijcuín: </div>
<div class='p'>―Nimitzonueyimohuistilía, Notajtzin Dios, tion Tecotzin den eluiyactzinco huan nican talticpac. Porín Tejuatzin tiquintatilij ya nijín taixmatilis para ma amo quimatican in taixmatini huan in tamachilejque. Huan Tejuatzin tiquinnextilij ya nijín taixmatilis de nijín moyancuicataneltocacahuan ten yoltanemilijtinemij queme coneme ten ayamo yolmajsij. Huan nijín ijcón mochihuac porín Tejuatzin ijcón motanejnequilis. 
<span class="verse" id="LK10_22">22&#160;</span>Huan Tejuatzin Notajtzin, tinechonmactilij ya nochi nijín chihualisme huan tanemililisme. Huan amo aca nechajsicaixmatis Nejuatzin Nimoconetzin. Ta, sayó Tejuatzin Tinotajtzin tinechonajsicaixmati. Huan amo no aca mitzonajsicaixmati de Tejuatzin Tinotajtzin. Ta, sayó Nejuatzin Nimoconetzin nimitzonajsicaixmati. Pero Nejuatzin Nimoconetzin niquinyecnextilis de aconi Tejuatzin Notajtzin para nochi neques ten niconmonequiltía niquinnextilis. </div>
<div class='p'>
<span class="verse" id="LK10_23">23&#160;</span>Ijcuacón Jesús moicancuepac huan quinsenitac imomachtijcahuan huan quinilij ninseltij san ijcuín: </div>
<div class='p'>―Tatiochihualme de Dios yesque nochi neques ten quitaj nochi chihualisme ten namejuan axcan nanquitztocque. 
<span class="verse" id="LK10_24">24&#160;</span>Pero no namechilía que miacque ne huejcau tanahuatiani huan miacque huejueyi chihuanime de Dios quiyolnejnequíaj quitasque in chihualisme ten namejuan axcan nanquitztocque pero yejuan amo queman quitacque. Huan ne huejcau tanahuatiani huan hueyi chihuanime de Dios quiyolnejnequíaj quicaquisque in Tajtoltzin ten namejuan axcan nanquicactinemij. Pero yejuan amo queman quicacque. </div>
<div class='s'>Nican Jesús Temaquixtijque quinmachtij de se yolcuali tagat de cayot de Samariajcopaca </div>
<div class='p'>
<span class="verse" id="LK10_25">25&#160;</span>Ijcuacón senme de tanextiliani den tanahuatil de Moisés moquetztiquisac huan yajqui quinojnotzato Jesús porín quinequía quitasquía de queniu itamachilisuan de Jesús huan quitajtoltij Jesús ijcuín: </div>
<div class='p'>―Tamachtijque, ¿toni monequi nicchihuas para que Totajtzin Dios nechaxcatilis ne yec nemilis nachipa ten amo queman tamis? </div>
<div class='p'>
<span class="verse" id="LK10_26">26&#160;</span>Huan Jesús quitajtoltij ijcuín: </div>
<div class='p'>―¿Toni ompa ijcuiliutoc tech in tanahuatil de Moisés? ¿Queniu tejua ticajsicamati cuac ticleeroa ne tanahuatil? </div>
<div class='p'>
<span class="verse" id="LK10_27">27&#160;</span>Huan ijcón ne tanextilijque den tanahuatil de Moisés quinanquilij Jesús ijcuín: </div>
<div class='p'>―Xictasojta Mohueyitecotzin Dios ica nochi moyolo, huan no ica nochi motalnamiquilis, huan no ica nochi mochicahualis, huan no ica nochi motanemilil. Huan no xictasojta mochancahuan ijcón queme tejua timotasojtatinemi. </div>
<div class='p'>
<span class="verse" id="LK10_28">28&#160;</span>Ijcuacón Jesús ocsepa quilij ijcuín: </div>
<div class='p'>―Cuali ya queme tinechnanquilij ya. Como melau ticchihua nochi nijín, ijcuacón ticpía ne yec nemilis ten amo queman tamis. </div>
<div class='p'>
<span class="verse" id="LK10_29">29&#160;</span>Pero ne tanextilijque den tanahuatil de Moisés quinequía motequixtiltis de ne matájtanti ten quichihuiliaya Jesús. Ica ya nojón cachi oc quitajtoltij Jesús ijcuín: </div>
<div class='p'>―¿Aconi yesqui ne nochancau ten monequi nictasojtas? </div>
<div class='p'>
<span class="verse" id="LK10_30">30&#160;</span>Ijcuacón Jesús pehuac quimachtía ica se nexcuitil ijcuín: </div>
<div class='p'>―Se tonal se tagat yaya tech in ojti de Jerusalén para ajsis campa pueblo de Jericó. Huan tech in ojti sequi tachtequini quiquitzquijque ne tagat, huan quicuilijque ten niaxca hasta no nitilma. Huan no quitelmagacque ya. Huan yejuan yajque huan quicauteuque imiquilistempa ya. 
<span class="verse" id="LK10_31">31&#160;</span>Huan mochihuac que se tiopixcat de judíos no yaya tech nojón ojti. Pero cuac quitac ne cocoxque, ijcuacón yejua huejca quitacoluij san. 
<span class="verse" id="LK10_32">32&#160;</span>Huan no mochihuac que se tagat tiopan tapalehuijque, ten quilía Levita, yejua no panotiaya tech nojón ojti. Pero cuac quitac in cocoxque campa huetztoc, ijcuacón yejua no quitacoluij san. 
<span class="verse" id="LK10_33">33&#160;</span>Pero mochihuac que cachi satepan no ompa panotiaya se pueblojcat de Samariajcopaca ten namejuan nanquipohuaj queme amo teyi cualtía. Huan ne pueblojcat de Samaria cuac quitac ne cocoxque huetztoc, ijcuacón yejua quihueyiyolicnelij. 
<span class="verse" id="LK10_34">34&#160;</span>Ijcuacón ne tagat de Samaria motoquico campa in cocoxque huetztoc, huan pehuac quipajtía ica aceite huan ca vino campa quicojcocojque. Huan no quitetzilohuilij ica tilma campa ne tacojcol. Huan de ompa quipantalij in cocoxque ipan niburro, huan cuiyac campa huelis mosehuis tech se mesón huan ompa quitasojcapialtito. 
<span class="verse" id="LK10_35">35&#160;</span>Huan imostica cuac yohui ya ne tagat de Samaria, ijcuacón yejua quiquixtij ome tomin, quijtosnequi que valeroa ome tonal de taxtahuil, huan quimactilij tomin ne teco den mesón huan quilij ne teco ijcuín: “Xictasojpía huan xicpalehui nijín cocoxque, huan como ticpojpoloa oc cachi motomin ten amo ajsi nijín ten nimitzmacautehua, cuac nimocuepas ya nicahuincopaca, ijcuacón nimitztaxtahuilijtiquisas”. </div>
<div class='p'>
<span class="verse" id="LK10_36">36&#160;</span>Huan de ompa Jesús quitajtoltij ne tanextilijque den tanahuatil de Moisés ijcuín: </div>
<div class='p'>―¿Catiyejua de nijín eyi taca tiquixejecoa mochihuac ichancau de ne cocoxque ten quicojcocojque ne tachtequini? </div>
<div class='p'>
<span class="verse" id="LK10_37">37&#160;</span>Huan ne tanextilijque den tanahuatil de Moisés quinanquilij Jesús ijcuín: </div>
<div class='p'>―Ne tagat den quiyolicnelij in cocoxque, yejua ne ten mochihuac ichancau den cocoxque. </div>
<div class='p'>Ijcuacón Jesús ocsepa quilij ijcuín: </div>
<div class='p'>―Huan axcan nimitzilía xiyó huan no ijcón xicchihuati ijcón queme ne tagat de Samariajcopaca quichihuaco. </div>
<div class='s'>Nican tajtoa de que Jesús Temaquixtijque quincalpanotiquisac Marta huan María </div>
<div class='p'>
<span class="verse" id="LK10_38">38&#160;</span>Huan mochihuac que cuac Jesús quisentocac nejnemito tech nioj, ijcuacón ajsito tech se pueblojtzin. Huan tech ne pueblo yetoya se sihuat ten monotza Marta. Huan yejua quitatautij Jesús ma calaqui huan ma mocahua ompa ichan. 
<span class="verse" id="LK10_39">39&#160;</span>Huan ne Marta quipiaya se icniu ten monotzaya María. Huan ne María motalito taixpampa de Jesús campa Yejuatzin tanojnotztoya. Huan ijcón in María quiyecaquiliaya nochi ten Jesús quijtoaya. 
<span class="verse" id="LK10_40">40&#160;</span>Pero ne Marta ilihuis yolpoliutinemía ica tequit san. Ica ya nojón Marta motoquij campa Jesús yetoya huan quilij ijcuín: </div>
<div class='p'>―Totecotzin, ¿xe amo ticyolmachilía que nocniu María nechcahuac noseltij ica nochi nijín tequit? Xiquili nocniu María ma nechpalehuiqui. </div>
<div class='p'>
<span class="verse" id="LK10_41">41&#160;</span>Ijcuacón Jesús quinanquilij Marta ijcuín: </div>
<div class='p'>―Tejua Marta, semi timoyolpolojtoc huan timoyoltajyohuiltijtoc ica míac tataman tequit. 
<span class="verse" id="LK10_42">42&#160;</span>Sayó ongac se taman tequit ten monequi xicchihua. Huan mocniu nijín María yejua quijitac ya ne tequit ten cachi cuali de que ma nechcaquilijto notajtoluan. Huan nijín María amo aquen huelis quiquixtilis ne tamachtilis ten yejua quijitac ya de quiselis.  </div>
<div class='psalmlabel' id='LK11_0'> 11</div>
<div class='s'>Nican Jesús Temaquixtijque quinajsicamatiltij imomachtijcahuan de queniu motatatautilisque ihuan Dios </div>
<div class='r'>(Mt. 6.9‑15; 7.7‑11) </div>
<div class='p'>
<span class="verse" id="LK11_1">1&#160;</span>Huan mochihuac que se tonal Jesús motatatautilijtoya tech se lugar. Pero cuac Jesús motamitatatautilij ya, ijcuacón senme den imomachtijcahuan quilij ijcuín: </div>
<div class='p'>―Totecotzin, ticnequi xitechonmachti de queniu timotatatautilisque ihuan Dios, ijcón queme ne Juan Taahuijque quinnextiliaya imomachtijcahuan de queniu motatatautilisque. </div>
<div class='p'>
<span class="verse" id="LK11_2">2&#160;</span>Ijcuacón Jesús quinilij ijcuín: </div>
<div class='p'>―Cuac namejuan nanquinequij nanmotatatautilisque ihuan Dios, ijcuacón xiquijtojcan ijcuín: </div>
<div class='q'>Tohueyitajtzin ten tionyetica eluiyactzinco, ma timitzonmohuistilican ica in chipaucahuelilis de motocaytzin. </div>
<div class='q'>Huan xionuiqui huan ma xitechyolyecanaqui ica mohueyichicahualis. </div>
<div class='q'>Huan ma mochihua nican talticpac queme Tejuatzin ticonmonequiltía, ijcón queme mochiutoc ya ne eluiyactzinco. </div>
<div class='q'>
<span class="verse" id="LK11_3">3&#160;</span>Huan no xitechonmaca axcan totaxcaltzin ten monequis. </div>
<div class='q'>
<span class="verse" id="LK11_4">4&#160;</span>Huan no xitechontapojpolui de totajtacoluan porín tejuan tiquintapojpoluijque ya nochi neques ten techmohuispoloayaj. </div>
<div class='q'>Huan amo xitechonuica tech in ohuijcayot. Ta, xitechajchihua den chicahualis den amocuali Satanás. </div>
<div class='p'>
<span class="verse" id="LK11_5">5&#160;</span>Huan de ompa Jesús quinmachtij imomachtijcahuan ca se nexcuitil ijcuín: </div>
<div class='p'>―Ma tiquijtocan que senme de namejuan ticpía se motasojicniu. Huan ne motasojicniu yohui mochan queme tajcoyohuan huan mitziliti ijcuín: 
<span class="verse" id="LK11_6">6&#160;</span>“Notasojicniu, xinechtaneuti eyi pantzitzin. Porín yequin no ne ejcoc nochan se notasojicniu ten hualajtoc de huejca huan amo teyi nicpía para nicuantis”. 
<span class="verse" id="LK11_7">7&#160;</span>Huan no ma tiquijtocan que tejua ten tiyetoc calijtic ticnalnanquilía ijcuín: “Amo xinechcuejmolojto oc porín nicyectzacuac ya topuerta huan nopiluan cochtocque ya nohuan ya nican camajco. Ica ya nojón amo huelis nimoquetzas huan nimitzmacatilitiu tensá”. 
<span class="verse" id="LK11_8">8&#160;</span>Huan namechilía que tejua amo timehuas huan ticpalehuis ne tagat masqui yejua motasojicniu. Ta, tejua melau timehuas huan ticmacas ten yejua quipoloa para ma amo cachi oc mitzcuejmolojto oc. 
<span class="verse" id="LK11_9">9&#160;</span>Ica ya nojón namechilía ijcuín: Xictajtanilican Dios huan Yejuatzin namechmactilis. Xictemocan de Dios nochi ten nanconmonequiltisque huan ijcón nanmoajxilisque ica ichicahualis de Dios. Huan no ijcón queme tinaltacacalatza hasta que mitztatapohuilican, no ijcón xicsentogacan xiquilican Dios nochi ten nanconmonequiltíaj huan ijcón Dios namechmacas. 
<span class="verse" id="LK11_10">10&#160;</span>Porín nochi tocnihuan ten tajtanisque de Dios, yejuan nojonques Dios quinseliltis den motajtanilisque. Huan nochi tocnihuan ten quitemosque tensá de Dios, yejuan nojonques Dios quinpalehuis para ma moajxilican. Huan nochi tocnihuan ten tanotzasque, yejuan nojonques Dios quintatapohuilis para ma quiselican ya. </div>
<div class='p'>
<span class="verse" id="LK11_11">11&#160;</span>Huan no Jesús quinilij imomachtijcahuan ijcuín: </div>
<div class='p'>―Amo aquen de namejuan nantetatme huelis nanquimactilisque namoconeu se tet cuac yejua namechtajtanilis que xicmacagan taxcal. Huan amo aquen de namejuan huelis nanquimactilisque namoconeu se cohuat cuac yejua namechtajtanilis que xicmacacan tzictzin pescadojnacat. 
<span class="verse" id="LK11_12">12&#160;</span>Huan amo aquen de namejuan huelis nanquimactilisque namoconeu se colot cuac yejua namechtajtanilis se piotetzin. 
<span class="verse" id="LK11_13">13&#160;</span>Porín masqui namejuan amo nanyolchipauque, pero no cuali nanquimatij toni nanquimactilisque namopiluan tensá ten cuali huan ten huelic. Pues cachi oc Namohueyitajtzin ten yetica eluiyactzinco, Yejuatzin namechmajmactilis huan namechyolpepexocaltis ica in Yecticatzin Espíritu ten nochi namejuan ten nanquitajtanilisque. </div>
<div class='s'>Nican Jesús Temaquixtijque quinmachtij de sequin calyetoni ten moxexelojque huan motehuijtocque se huan ocsé </div>
<div class='r'>(Mt. 12.22‑30; Mr. 3.19‑27) </div>
<div class='p'>
<span class="verse" id="LK11_14">14&#160;</span>Huan mochihuac se tonal que Jesús quicalanquixtilij se amocuali ejecat de se tagat ten nontzin. Huan mochihuac que cuac quisac ya ne amocuali ejecat, ijcuacón ne nontzin huelic ya tajtoj. Ica ya nojón in tagayot quimoucaitayaj nijín itequiu ten quichihuac Jesús. 
<span class="verse" id="LK11_15">15&#160;</span>Pero sequin tagayot quijtoayaj ijcuín: </div>
<div class='p'>―Nijín tagat Jesús quincalanquixtía in amocuali ejecame ica in chicahualis den amocuali Beelzebú naquen quinyecantoc in amocuali ejecame. </div>
<div class='p'>
<span class="verse" id="LK11_16">16&#160;</span>Huan ocsequin tagayot quinequíaj quitasque in chicahualis de Jesús. Ica ya nojón yejuan quitajtanilijque Jesús ma quinnextili se mohuiscatequit ica in chicahualis den eluiyactzinco. 
<span class="verse" id="LK11_17">17&#160;</span>Pero Jesús ipa quintanemililixmatic in tagayot huan quinilij ijcuín: </div>
<div class='p'>―Tacán in pueblojuani de se país moxejxelojtocque se huan ocsé huan motehuisque san, ijcuacón ne país nochi mohuejuelosque san. Huan no ijcón tacán in tagayot de se calyetoni moxejxelojtocque se huan ocsé huan motehuíaj san, ijcuacón ne calyetoni amo queman huelis sen yetosque. Ta, sayó mohuejuelojtinemisque san. 
<span class="verse" id="LK11_18">18&#160;</span>Huan tacán in amocuali Satanás quintehuía iamocuali icnihuan, ijcuacón yejua ne motehuíaj iselti san huan mocojcocoa san. Huan como ijcón quichiutoc in Satanás, ijcuacón amo huelis huejcahuas ne ichicahualis de yejua. Huan nijín ijcón namechilía porín namejuan nanquijtoaj que Nejuatzin niquincalaquixtía in amocuali ejecame ica ne chicahualis den amocuali Beelzebú. 
<span class="verse" id="LK11_19">19&#160;</span>Huan como nejua niquincalanquixtisquía in amocuali ejecame ica in chicahualis de amocuali Beelzebú, ijcuacón ne namoconehuan ten quincalanquixtitinemij in amocuali ejecame, ¿aconi oc quinmacas yejuan in chicahualis para ma yejuan no quincalanquixtican in amocuali ejecame? Ica ya nojón namejuan namoconehuan mochiuque namotaixejecojcahuan huan namechtenextíaj que nanmoyolcajcayautocque san. 
<span class="verse" id="LK11_20">20&#160;</span>Huan Nejuatzin niquincalanquixtíaj in amocuali ejecame ica in chicahualis den Totajtzin Dios. Huan nochi ten nijín notequiu nicchiutinemi quijtosnequi que ejcoc ya namotzalan in tonal cuac Dios quimonequiltía namechyolyecantiyás ica ihueyichicahualis. </div>
<div class='p'>
<span class="verse" id="LK11_21">21&#160;</span>Huan Jesús quinmachtij in tacaquini ica nijín nexcuitil ijcuín: </div>
<div class='p'>―Cuac se cuali chicaucatagat quiyecpixtoc nichan ica cuajcuali teposme de manamicme, ijcuacón nochi ten quipixtoc calijtic amo aquen huelis quichtequilisque. 
<span class="verse" id="LK11_22">22&#160;</span>Pero cuac huitza ocsé tagat ten cachi quipía chicahualis huan que ne tagat tajpixque, ijcuacón ne cachi hueyi tagat quixixicos ne tajpixque huan quicuilijtehua nochi niteposuan tenica moyolchicautoya. Huan no ne cachi hueyi tagat quinxejxelohuilía sequin tagayot nochi ten niaxca catca in tajpixque. Huan in Beelzebú yejua in tajpixque; huan Nejuatzin cachi nicpixtinemi chicahualis. Huan ne Beelzebú amo teyi quipía chicahualis porín Nejuatzin huelis nicuilis nochi ten mopixtolijtoc. 
<span class="verse" id="LK11_23">23&#160;</span>Huan nochi neques ten amo techpalehuijtinemij, yejuan nojonques techtahuelitztinemij. Huan nochi neques ten amo tohuan yajtocque ca nijín totequiu, yejuan nojonques quixcueptinemij san notequiu. </div>
<div class='s'>Nican Jesús Temaquixtijque quinmachtij de ne amocuali ejecame ten yajqui mocuepa campa calyetoya tech iyolijtic de se tagat </div>
<div class='r'>(Mt. 12.43‑45) </div>
<div class='p'>
<span class="verse" id="LK11_24">24&#160;</span>Huan Jesús quinmachtij in tacaquini ijcuín: </div>
<div class='p'>―Huan cuac se amocuali ejecat quisac ya itech se tagat, ijcuacón ne amocuali ejecat nemi nohuiyan campa taluacan huan quitemojtinemi can huelis mosehuis itech iyolijtic de ocsé tagat, huan yejua amo cajsis. Huan ijcón monemilía ne amocuali ejecat ijcuín: “Cachi cuali nimocuepas ocsepa campa nihualehuac”. 
<span class="verse" id="LK11_25">25&#160;</span>Huan cuac mocuepac ya campa hualehuac, ijcuacón quinamiqui ne tagat yoliuqui huan tachipahuiyan huan tachijchiutoc ya, pero amo yolpepexocatoc ica in Yecticatzin Espíritu. 
<span class="verse" id="LK11_26">26&#160;</span>Ijcuacón in amocuali ejecat yohui huan quinuica ocsé chicome amocuali ejecame ten cachi pitzoticque huan que yejua. Huan nochi yejuan calaquitij huan mocaltalitij itech ne tagat iyolijtic. Ijcuacón ne tagat mocahuas cachi yolpitzotic huan que ne achtopa catca. </div>
<div class='s'>Nican tajtoa de queniu tatiochihualme de Dios neques ten quicaquij huan quitacamatij in Tajtoltzin de Dios </div>
<div class='p'>
<span class="verse" id="LK11_27">27&#160;</span>Huan mochihuac que cuac Jesús quinilijtoya in tagayot nochi nijín tamachtilis, ijcuacón se sihuatzin quichicaucailij Jesús ijcuín: </div>
<div class='p'>―Tatiochihual de Dios ne sihuat ten mitzyolitij huan mitzchichitij. </div>
<div class='p'>
<span class="verse" id="LK11_28">28&#160;</span>Pero Jesús quinanquilij ijcuín: </div>
<div class='p'>―Amo ijcón ma se quijto. Ta, cachi cuali ma tiquijtocan que tatiochihualme de Dios nochi neques ten quiyecaquij in Tajtoltzin de Dios huan quitacamatij. </div>
<div class='s'>Nican Jesús Temaquixtijque quinmachtij de ne tagayot ten amo yolcualime huan tenica fuerza tajtani se nescayot de Dios </div>
<div class='r'>(Mt. 12.38‑42; Mr. 8.12) </div>
<div class='p'>
<span class="verse" id="LK11_29">29&#160;</span>Huan in tagayot cachi oc quiyehualoayaj Jesús. Huan Yejuatzin pehuac quinnojnotza ijcuín: </div>
<div class='p'>―In tagayot ten axcan nentinemij, yejuan nojonques semi amo yolcualime porín sayó nechtajtanilíaj ma niquinnextili se mohuiscatequit. Pero amo niquinnextilis se mohuiscatequit porín Totajtzin Dios quinonnextilij ya ne nexcuitil de ne huejcau tanahuatijque Jonás. 
<span class="verse" id="LK11_30">30&#160;</span>Huan ne Jonás mochihuaco se nexcuitil iixpan in pueblojuani ten nentinemícoj tech in pueblo de Nínive para ma quimatican ne pueblojuani que Dios quinualtitanilij ne Jonás. Xicmatican que no ijcón Nejuatzin ni Yectagatzin de Dios huan nimochihuas se nexcuitil para in pueblojuani ten nentinemij axcan para ma yejuan quimactican que Dios nechualtitanic Nejuatzin. 
<span class="verse" id="LK11_31">31&#160;</span>Huan tech ne tonal cuac Dios namechixcomacas namejuan in tagayot ten axcan nannentinemij, ijcuacón ne sihuat tayecanque de talme ten mocahua ne sur monotza Sebá, yejua ne moquetzas huan namechteluilis porín namejuan nanquixtopeuque ya in Tajtoltzin de Dios. Porín yejua yajca quicaquito in tamachtilis de Dios ica itencopaca ne rey Salomón. Huan Nejuatzin nican niyetoc namoixpan huan cachi nihueyi nichiuque huan que ne rey Salomón. Pero namejuan amo nanquinequij nannechcaquilisque. 
<span class="verse" id="LK11_32">32&#160;</span>Huan tech ne tonal cuac Dios namechixcomacas, ijcuacón in pueblojuani de ne Nínive moquetzasque. Huan yejuan namechteluilitij iixpantzinco Dios porín namejuan nanquixtopeuque ya in Tajtoltzin de Dios. Porín ne Jonás yajca quinnojnotzato huan quintaneltoctij ne pueblojuani de Nínive. Huan yejuan moyolnemilijque de nintajtacoluan. Huan Nejuatzin nican niyetoc namoixpan huan cachi nihueyi nichiuque huan que ne Jonás. Pero namejuan amo nanquinequij nannechcaquilisque. </div>
<div class='s'>Nican Jesús Temaquixtijque quinajsicamatiltij in tacaquini de queniu toixtololohuan techtahuilía </div>
<div class='r'>(Mt. 5.15; 6.22‑23) </div>
<div class='p'>
<span class="verse" id="LK11_33">33&#160;</span>Huan Jesús quinilij in tagayot ijcuín: </div>
<div class='p'>―Amo aquen quixotaltía se tahuil huan quitatía oso quitaliti tatampa de se cajón. Ta, quitalía ne tahuil campa tasempayan para ijcón naquen calaquisque huelis tachiasque. 
<span class="verse" id="LK11_34">34&#160;</span>Namoixtololohuan nicnejnehuililtía queme se tanex ten namechtahuilía hasta tech namoyolijtic. Huan tacán namoixtololohuan yec tequitij queme se cuali tanex, no ijcón cuali namechtahuilijtinemi hasta tech namotalnamiquilis. Huan tacán namoixtololohuan amo yec tequitij porín tensá quitzajtzacuilía namoixcoconeu, ica ya nojón amo huelis calaquis in tanex. Huan ijcón nochi namoyolijtic mocahuas tech in tayohuanilot. 
<span class="verse" id="LK11_35">35&#160;</span>Huan no namechilía ximoyecpiacan san ca ne Tajtoltzin de Dios tenica namechyoltahuilijtoc, ma amo xiquixmictican. Porín como ijcón nanquichihuaj, ijcuacón sehuis ne tanex huan tayohuayantis itech namoyolijtic. 
<span class="verse" id="LK11_36">36&#160;</span>Huan queme in Tajtoltzin de Dios namechyoltahuilía huan amo teyi quiyecahuiltía nepa namoyolijtic, ijcuacón nochi nanyectachiasque ca cuali, ijcón queme cuac namejuan nanquixotaltía se tahuil. </div>
<div class='s'>Nican tajtoa de queniu Jesús Temaquixtijque quinteluiliaya in fariseos huan in tanextiliani den tanahuatil de Moisés </div>
<div class='r'>(Mt. 23.1‑36; Mr. 12.38‑40; Lc. 20.45‑47) </div>
<div class='p'>
<span class="verse" id="LK11_37">37&#160;</span>Huan cuac Jesús quintaminojnotzac ya in tagayot, ijcuacón se tamachile fariseo quitatautij Jesús ma yohui ichan tacuati. Huan melau ijcón Jesús quichihuac huan calayic ichan in fariseo huan motalito ne mesajnacastan. 
<span class="verse" id="LK11_38">38&#160;</span>Ijcuacón in fariseo quimoucaitac cuac quitac que Jesús amo momajtequi achtopa que tacuas para ica quitenextis que momachipahua de nitajtacoluan. Huan Yejuatzin amo quichihuac ijcón queme mohuicatinemij in pueblojuani judíos. 
<span class="verse" id="LK11_39">39&#160;</span>Pero Totecotzin Jesús quilij ijcuín: </div>
<div class='p'>―Axcan namejuan nanfariseos, nanquichipahuaj panían san in vasos huan caxme ten taijtic pexontoc oc ica míac tenesij ten pitzotic. Huan no ijcón mochiutoc namoyolijtic, namejuan nanmochipahuaj panían san. Pero tech namoyolijtic nanpexontocque ica míac tataman de tachtequilis huan de amocuali chihualisme. 
<span class="verse" id="LK11_40">40&#160;</span>Namejuan semi nanyolmijmiquilome porín nanquiyolnemilíaj sayó de namonacayo. Cuali nanquimatij que Dios quichijchihuac namonacayo ten mocahua panían san. Huan no xicmatican que Dios quichijchihuac namotalnamiquilis ten mocahua namoijticpa. 
<span class="verse" id="LK11_41">41&#160;</span>Ica ya nojón namechilía que monequi xitetayocolican ne tacualis ten yetoc tech in platos huan vasos para neques ten amo quipía tenica moixpanoltisque. Huan como nanquitayocolíaj ne namoyolchipahualis, ica ya nojón cachi oc nanmocahuasque nanyolchipauque. </div>
<div class='p'>
<span class="verse" id="LK11_42">42&#160;</span>Huan semi nanteicneltiani, namejuan nanfariseos, porín melau namejuan namechnamiqui xicselican ne tatzacuiltilis de Dios. Porín namejuan nanquimactilíaj Dios namodiesmo de xiutzitzin san, queme in menta huan in ruda huan míac tataman quiltzitzin ten amo teyi valeroa. Pero nanquisecocahuaj in tanextililisme ten cachi hueyi tech in tanahuatil de Moisés queme nijín tanahuatilme ten namechtapohuiti. Nanquisecocahuaj in chipaucanemilis huan in tetasojtalis de Dios. Huan yejua nijín ten semi monequi xichiutinemican huan amo no xicahuacan de amo nanquitemactisque namodiesmo. </div>
<div class='p'>
<span class="verse" id="LK11_43">43&#160;</span>Huan semi nanteicneltiani, namejuan nanfariseos, porín melau namejuan namechnamiqui ne tatzacuiltilis de Dios. Porín namejuan semi nanquiyolnejnequij nanmosehuisque tech in cuali sillas ten yetocque cachi taixpan tech in tiopan de judíos. Huan no semi nanquiyolnejnequij que semi ma namechmohuiscatajpalocan tech in ojme den plaza. </div>
<div class='p'>
<span class="verse" id="LK11_44">44&#160;</span>Huan semi nanteicneltiani, namejuan nanfariseos, huan nantanextiliani den tanahuatil de Moisés. Porín melau namejuan namechnamiqui xicselican ne tatzacuiltilis de Dios. Porín namejuan semi nanixcuecuepme san de namotamachilis. Namejuan nanquinejnehuilíaj ne ánimajtecochme ten amo motaj. Huan in tagayot panotinemij panían huan amo quimatij toni quitelicsatiquisaj. Namejuan nanquimajmahuaj ica tajtacol nochi namotaneltocacahuan ijcón queme in tanahuatil de Moisés technextilía que timotajtacolmacaj ya cuac tipanotiquisaj panían de ne animajtecoch. </div>
<div class='p'>
<span class="verse" id="LK11_45">45&#160;</span>Ijcuacón se tanextilijque de tanahuatil de Moisés quinanquilij Jesús huan quilij ijcuín: </div>
<div class='p'>―Tamachtijque, cuac titechilía nijín tajtolme, ijcuacón semi titechmohuispoloa ya. </div>
<div class='p'>
<span class="verse" id="LK11_46">46&#160;</span>Pero Jesús quilij ijcuín: </div>
<div class='p'>―Semi nanteicneltiani, namejuan nantanextiliani den tanahuatil de Moisés. Porín melau namejuan namechnamiqui xicselican in tatzacuiltilis de Dios. Porín namejuan nanquinmiactililíaj in tanahuatilme para ma ijcón in tagayot ma quintacamatican. Huan nijín queme yesquía se hueyi tamamal ten namejuan nanquintalilíaj, huan in tagayot amo huel cuicasque. Huan namejuan hasta amo no nanquinpalehuíaj in tagayot para momamaltisque ne tamamal. </div>
<div class='p'>
<span class="verse" id="LK11_47">47&#160;</span>Huan semi nanteicneltiani, namejuan ten nanquinchijchihuilíaj ninánimajcaluan ne tanahuatiani de Dios neques ten namohuejcautatuan quinmictijque. 
<span class="verse" id="LK11_48">48&#160;</span>Huan ixnesi que no namejuan nanquinequij nanquichihuasque ijcón queme namohuejcautatuan quichiuque. Porín hueyi melau que namohuejcautatuan quinmictijtihualyaj ne tanahuatiani de Dios huan namejuan nanquinchijchihuilíaj ne tanahuatiani de ninánimajcaluan. </div>
<div class='p'>
<span class="verse" id="LK11_49">49&#160;</span>Huan no Jesús quinilij in tacaquini ijcuín: </div>
<div class='p'>―Ica ya nojón Totajtzin Dios ica ihueyitamachilis techilij ijcuín: “Niquinualtitanilis nopueblojcahuan sequin tanahuatiani huan tatitanilme pero nopueblojcahuan quinmictijque sequin huan ocsequin quinicantocayaj para ijcón quintajyohuiltisque”. 
<span class="verse" id="LK11_50">50&#160;</span>Ica ya nojón Totajtzin Dios namechixcomacas namejuan nantagayot ten axcan nannentinemij porín nanquinmictijtihualajque ya itanahuatijcahuan de Dios ten nentinemíaj desde cuac Dios quichijchihuac in talticpac. 
<span class="verse" id="LK11_51">51&#160;</span>Huan nanquinmictijtihualajque nojón tanahuatiani desde cuac in Abel nemico huan hasta in tonal cuac nemico Zacarías ne ten quimictijque ne tiopanijtic campa altar. Huan namechyecquilía que Totajtzin Dios namechixcomacas namejuan ten axcan nanentinemij ica por nochi nojón temictilis. </div>
<div class='p'>
<span class="verse" id="LK11_52">52&#160;</span>Semi nanteicneltiani, namejuan nantanextiliani den tanahuatil de Moisés, porín melau namejuan namechnamiqui xicselican in tatzacuiltilis de Dios. Porín amo nanmoaxcatilíaj namejuan de ne tamachilisme tenica huelis nancalaquisque ne eluiyactzinco. Huan ne tamachilisme queme yesquía se llave. Pero namejuan amo nanquitatequiutíaj ne llave para ica nancalaquisque ne eluiyactzinco. Huan amo no nanquitacahuilíaj ma calaquican nochi neques ten quiyolnejnequij calaquisque. </div>
<div class='p'>
<span class="verse" id="LK11_53">53&#160;</span>Huan cuac Jesús quinilijtoya ya nochi nijín tajtolme in fariseos huan in tanextiliani den tanahuatil de Moisés, ijcuacón yejuan mohueyiyolcualantijque ihuan Jesús huan peuque quicuejmoloaj Jesús ica míac tataman matájtanti. 
<span class="verse" id="LK11_54">54&#160;</span>Huan ica nojón matájtanti ten quichihuiliayaj, yejuan quinequíaj que Jesús ma quijtoani tensá de elihuis tajtol tenica huelisquíaj quipajpantisque Jesús ica tajtacol.  </div>
<div class='psalmlabel' id='LK12_0'> 12</div>
<div class='s'>Nican tajtoa de queniu Jesús Temaquixtijque quinnejmachtij de ne tanextililis de fariseos ten tecajcayahua san </div>
<div class='p'>
<span class="verse" id="LK12_1">1&#160;</span>Huan mochihuac que mosentiliayaj campa yetoya Jesús huel míac tagayot hasta ca miles de tagayot. Huan queme semi huel miacque ya hasta mopejpechiayaj yejuan san. Ijcuacón Jesús pehuac quinnejmachtía imomachtijcahuan ijcuín: </div>
<div class='p'>―Ximoyecpiacan de ne tacajcayauca tanextililis ten cuicatinemij ne fariseos ne ten temajmahua ica tajtacol ijcón queme yesquía levadura ten quimajmahua ne pan tixti. 
<span class="verse" id="LK12_2">2&#160;</span>Porín amo ongac teyi chihualis oso tanemililis ichtacayot san ten ma amo quipía de que ixnesis. Huan amo no ongac tejsá tanextililis ten motatijtoc de que ma amo quipía de que monextis huan quimatisque nohuiyampa. 
<span class="verse" id="LK12_3">3&#160;</span>Ica ya nojón nochi tajtolme ten namejuan nanquichtacaijtojcaj queme yesquía tech in tayohuayanilot, nochi namotajtoluan ipa mocaquis senteixteno queme yesquía tonayan. Huan nochi namoichtacatajtoluan ten nanquijtojcaj ya nanmocalijtic, nochi nojón motajtoluan chicaucacaquisti desde ne namocalcuaco. </div>
<div class='s'>Nican Jesús Temaquixtijque techmachtij de aconi monequis ticmoucatocasque </div>
<div class='r'>(Mt. 10.28‑31) </div>
<div class='p'>
<span class="verse" id="LK12_4">4&#160;</span>Huan namejuan nannotasojicnihuan, namechilía que amo xiquinyolmohuilican neques ten huelis quinmictisque namonacayo san. Porín cuac miquis ya namonacayo, ijcuacón amo teyi huelis oc namechchihuilisque. 
<span class="verse" id="LK12_5">5&#160;</span>Pero no namechnejmachtiti de aconi monequi xicmohuilijtiyacan. Namechyequilía que xicmohuilican Totajtzin Dios ten huelis namechquixtilis namonemilis. Porín Yejuatzin no quipixtoc huelilis para no namechtamotas campa mictan. Ica ya nojón namechyequilía xicmohuilican sayó Totajtzin Dios. 
<span class="verse" id="LK12_6">6&#160;</span>Huan xicmatican que hasta in tototzitzin quipíaj inpatiu porín quinnamacaj macuil tototzitzin tech in plaza ica sayó ome centavos. Huan masqui tepitzin san ipatiu, pero Totajtzin Dios amo queman quinelcahuas de nojón tototzitzin. 
<span class="verse" id="LK12_7">7&#160;</span>Huan cachi oc Totajtzin Dios namechelnamiquis de namejuan. Huan Yejuatzin namechtasojtatinemis porín hasta namotzontzin de namotzontecon no nochi tapohual yetoc ya. Ica ya nojón amo ximoyolcuejmolocan porín Dios namechtasojta. Huan namejuan nanvaleroaj cachi oc huan que miacque tototzitzin. </div>
<div class='s'>Nican Jesús Temaquixtijque quinmachtij de ne itaneltocacahuan ten tetapohuijtinemij de Cristo intzalan in tagayot </div>
<div class='r'>(Mt. 10.32‑33; 12.32; 10.19‑20) </div>
<div class='p'>
<span class="verse" id="LK12_8">8&#160;</span>Huan Jesús quimachtij itaneltocahuan ijcuín: </div>
<div class='p'>―Huan como acsame moyectenextía senteixteno que yejuan yec tacuautamatij nohuantzin de Nejuatzin ni Yectagatzin de Dios, ica ya nojón nicyecquiliti Notajtzin Dios inixteno nochi in inángeles que melau yejuan poutocque nohuan ya. 
<span class="verse" id="LK12_9">9&#160;</span>Huan como acsame nechtatisque huan telisque que amo nohuan tacuautamatij, ijcuacón Nejuatzin ni Yectagatzin de Dios niyecquiliti Notajtzin Dios ne inixpan inángeles de que yejuan amo nohuan poutinemij. 
<span class="verse" id="LK12_10">10&#160;</span>Huan como acsame nechmohuispoloaj Nejuatzin ni Yectagatzin de Dios, ijcuacón Dios huelis quintapojpoluis. Pero nochi neques ten quimohuispoloaj in Yecticatzin Espíritu, yejuan nojonques amo huelis Dios quintapojpoluis oc. </div>
<div class='p'>
<span class="verse" id="LK12_11">11&#160;</span>Huan cuac quinequisque namechuicasque tech in tiopan de judíos para ompa namechixcomacasque. Oso cuac namechuicasque inixpan tequihuani oso inixpan in taixejecoani, ijcuacón amo teyica ximonemilican de queniu nanquinnanquilisque oso toni nanquinnanquilisque nojón tequihuani. 
<span class="verse" id="LK12_12">12&#160;</span>Porín xicmatican que cuac ejcos in tonal de namechixcomacasque, ijcuacón in Yecticatzin Espíritu, Yejuatzin ne namechnextiliti tonica monequi nantananquilisque. </div>
<div class='s'>Nican tajoa de ne tagat rico ten mijmiquilot </div>
<div class='p'>
<span class="verse" id="LK12_13">13&#160;</span>Huan senme de tacaquini intzalan in tagayot quilij Jesús ijcuín: </div>
<div class='p'>―Tamachtijque, nicnequi xicnahuati nocniu de que ma nechxelohuili ten pohui notechcacopaca den nojón toherencia. </div>
<div class='p'>
<span class="verse" id="LK12_14">14&#160;</span>Pero Jesús quinanquilij ijcuín: </div>
<div class='p'>―Tejua tacat, ¿aconi nechtalij nejua queme taixejecojque namohuan oso taxejxelojque ica nijín namoherencia? </div>
<div class='p'>
<span class="verse" id="LK12_15">15&#160;</span>Huan no Jesús quinilij ijcuín: </div>
<div class='p'>―Xictalican cuidado huan ximoyecpiacan de nochi tataman yolnejxicolot. Porín Totajtzin Dios amo quipohua que quipía semi ipatiu se tagat ica por nochi iricojyo ten quipixtinemi. </div>
<div class='p'>
<span class="verse" id="LK12_16">16&#160;</span>Huan ijcón Jesús quinmachtij ica nijín nexcuitil ijcuín: </div>
<div class='p'>―Oncaya se tagat ten semi rico huan tech nochi italuan semi motachihuaya ica cuajcuali taquilome. 
<span class="verse" id="LK12_17">17&#160;</span>Ijcuacón ne tagat rico pehuac quiyolnemilía ijcuín: “¿Toni nicchihuas axcan? Porín amo nicpía calme campa niquehuas nochi notatoc”. 
<span class="verse" id="LK12_18">18&#160;</span>Ijcuacón in rico quinemilij ijcuín: “Axcan nicnemilij ya de toni nicchihuati. Achto niquinuejueloti nijín calme campa niquehua notatoc para ijcón niquinchijchihuatij ocsequin calme ten cachi huejueyin. Huan ijcón ompa niquehuas nochi ten noaxca. 
<span class="verse" id="LK12_19">19&#160;</span>Huan de ompa huelis niquiliti notalnamiquilis ijcuín: Notalnamilis, nimitzilía axcan ticpía míac tataman ten tiqueutoc ten moaxca ya huan nijín huejcahuas míac xiume. Ica ya nojón xitacua huan ximosehui huan xitayi vino huan ximoyolpactijtiu”. 
<span class="verse" id="LK12_20">20&#160;</span>Pero Dios quiliti ne rico ijcuín: “Tejua rico timijmiquilot san. Porín nimitzilía tech nijín yohual timomiquilis. Huan nijín ten moaxcacopaca nochi ne ten tiqueutoc, ¿para aconi ica mocahuas?” 
<span class="verse" id="LK12_21">21&#160;</span>Huan no ijcón mochihuas ipan ne tagat como moaxcatilía niricojyo para yejua san. Yejua nojón tagat amo teyi chiuque iixpantzinco Dios. </div>
<div class='s'>Nican Jesús Temaquixtijque techmachtiaya de que ma amo timoyolnemilijtinemican huan ma amo tiyolcuejmolojtinemican </div>
<div class='r'>(Mt. 6.25‑34) </div>
<div class='p'>
<span class="verse" id="LK12_22">22&#160;</span>Huan cachi satepan Jesús quinilij imomachtijcahuan ijcuín: </div>
<div class='p'>―Namechilía que amo ximoyolcuejmolocan de toni nancuisque tech namonemilis, huan nión no de toni nanquicuasque. Huan amo no ximoyolcuejmolocan de tonica namotanquentisque. 
<span class="verse" id="LK12_23">23&#160;</span>Huan namechilía que namonemilis cachi tayecantoc huan que namotacualis. Huan namonacayo cachi tayecantoc huan que namotaquenuan. 
<span class="verse" id="LK12_24">24&#160;</span>Cuali xiquitacan san in tototzitzin ten quinilíaj cuervos, yejuan amo motatoquíaj huan nión no cajocuij taquilot huan amo no quipíaj sincalme campa taeutinemij. Pero Namohueyitajtzin nachipa quintamacatoc ne tototzitzin. ¿Xe amo namejuan cachi nantayecantocque ihuan Dios huan que ne tototzitzin? Pues quema. 
<span class="verse" id="LK12_25">25&#160;</span>Pues amo aquen de namejuan huelis momajxitis se molic oc para cachi huejcampantiyás masqui semi moyolcuejmolos para quichihuas. Pero ipa amo huelis momajxitis. 
<span class="verse" id="LK12_26">26&#160;</span>Huan como namejuan amo hueli nanmomajxitíaj ica nojón tepitzin para cachi huejcampantiyás, ijcuacón amo ximoyolcuejmolojtinemican de amo nanquichihuasque in ocsequin tequit ten cachi ohuijque. 
<span class="verse" id="LK12_27">27&#160;</span>Cuali xiquitacan queniu moscaltíaj ne milajxochime. Yejuan amo motequitiltía huan nión tajquitij. Pero namechyecquilía que nijín xochit semi cachi cualtzin xochiyohua. Huan masqui ne hueyi rey Salomón ica nochi icualtziyo motanquentiaya, pero amo queman huelía quinejnehuilij cualtzin queme nijín xochime. 
<span class="verse" id="LK12_28">28&#160;</span>Huan Dios quicualnextijtoc nijín milajxochime ten axcan moscaltijtoc huan mosta quitalisque campa ne tachinoa. Pero namejuan cachi oc namechpalehuis huan namechtaquentis Dios huan que ne milajxochime. Huan, ¿queyé namejuan amo majsitoc namotacuautamatilis para ijcón cachi oc huelis namechpalehuijtiyás Totajtzin Dios? 
<span class="verse" id="LK12_29">29&#160;</span>Huan namejuan amo xicnemilijtinemican huan ximoyolcuejmolocan de toni nanquicuasque huan de toni nantayisque mosta mosta. 
<span class="verse" id="LK12_30">30&#160;</span>Porín in tagayot de nican talticpac, yejuan nojonques quitemoaj sayó de nijín taman. Pero namejuan nanquipíaj se Namohueyitajtzin ten cuali quimati queniu namechixpanoltis ica nochi ten namechpoloaj. 
<span class="verse" id="LK12_31">31&#160;</span>Ta, cachi cuali namejuan xictemocan achto para ma Dios namechyolyecana ica ihueyichicahualis. Huan ijcón Yejuatzin namechmajxitijtiyás huan ijcón nanquiselisque nochi ten monequi ijcón queme in tacualis huan in atilis huan namotaquen. </div>
<div class='s'>Nican Jesús Temaquixtijque quinajsicamatiltij in tagayot de ne melau ricojyot ne ten yetoc nepa eluiyac </div>
<div class='r'>(Mt. 6.19‑21) </div>
<div class='p'>
<span class="verse" id="LK12_32">32&#160;</span>Huan Jesús Temaquixtijque quinilij in tagayot ijcuín: </div>
<div class='p'>―Amo ximoyolmoutican namejuan nannotaneltocacahuan. Masqui namejuan amo semi nanueyichihuanime, pero Totajtzin Dios quiyolpactía de namechyolyecantinemis ica ihueyichicahualis. 
<span class="verse" id="LK12_33">33&#160;</span>Huan no namechilía xicnamacacan nochi ten nanquipíaj huan xiquintayocolican neques ten amo teyi quipía. Huan como ijcón nanquichiutinemij, ijcuacón nanquipiatihue ricojyot nepa eluiyactzinco ten amo queman tamis, queme yesquía se tomin bolsa ten amo queman tzayanis. Huan nepa eluiyactzinco in tachtecque amo huelis calaquis para namechtachtequisque. Huan ompa amo no ocuilmimalotos namoricojyo. 
<span class="verse" id="LK12_34">34&#160;</span>Porín campa yesqui yetos nochi namoricojyo, ne eluiyactzinco oso nican talticpac, sayó ompa itech ne namoricojyo nanyoltanemilijtinemisque. </div>
<div class='s'>Nican tajtoa de queniu Jesús Temaquixtijque quinmachtij den se taquehual ten moyectatalijtoc ya </div>
<div class='p'>
<span class="verse" id="LK12_35">35&#160;</span>Huan Jesús Temaquixtijque quinmachtij de ne tonal cuac Yejuatzin mohualuicas den eluiyac. Huan Jesús quiniliaya in tacaquini ijcuín: </div>
<div class='p'>―Ximoyectalijtocan ya ijcón queme cuac nanquiyecxotaltisque namotahuiluan huan nanyohue campa se nenamictilis. 
<span class="verse" id="LK12_36">36&#160;</span>Porín namejuan nanquinejnehuilíaj queme ne taquehualme ten quichixtocque ninteco ma mocuepa ya de se nenamictilis. Huan yejuan quichixtocque para cuac ninteco ejcos ya huan quinnotzas, ijcuacón yejuan nimantzin quitatapohuilijtihuetzisque. 
<span class="verse" id="LK12_37">37&#160;</span>Huan tatiochihualme de Dios ne taquehualme ten quinajsiquiu ninteco quichixcayetocque huan ixpetantocque. Huan ne yec melau namechilía que ne ninteco cuac ejcos ya, ijcuacón yejua moyecyectalis huan quintacualchihuilis huan quinilis ma motalican huan ijcón yejua quintamacas. 
<span class="verse" id="LK12_38">38&#160;</span>Huan tatiochihualme de Dios ne taquehualme ten quinajsiquiu ninteco ixpetantocque huan yec yolyetocque masqui ejcos tajcoyohuan oso masqui ejcos nepa queme eyi hora de cualcan. 
<span class="verse" id="LK12_39">39&#160;</span>Huan no xicmatican que tacán se tetat de se calyetoni quimatisquía toni hora hualasquía in tachtecque, ijcuacón amo cochisquía. Ta, ixpetantosquía huan amo quicahuasquía ne tachtecque ma quicaltapo huan quichtequilis ten niaxca. 
<span class="verse" id="LK12_40">40&#160;</span>Huan namejuan no namechilía que ximoyejyectalijtocan huan xicuatamatocan porín namejuan cuac amo nanquinemilijtosque cox nimohualuicas, ijcuacón Nejuatzin ni Yectagatzin de Dios nimohualuicas nican talticpac. </div>
<div class='s'>Nican Jesús Temaquixtijque quitalij se nexcuitil de ne taquehual ten yolcuali huan de ne taquehual ten amo yolcuali </div>
<div class='r'>(Mt. 24.45‑51) </div>
<div class='p'>
<span class="verse" id="LK12_41">41&#160;</span>Ijcuacón in Pedro quitajtoltij Jesús ijcuín: </div>
<div class='p'>―Totecotzin, ¿xe nijín nexcuitil ten titechmachtijtoc para tejuan yesqui oso para nochi in tagayot? </div>
<div class='p'>
<span class="verse" id="LK12_42">42&#160;</span>Ijcuacón Totecotzin quinanquilij ijcuín: </div>
<div class='p'>―Axcan namechtapohuiti de se taquehual ten yolcuali huan ten cuatamatque. Huan in patrón quicautehuac ne yolcuali taquehual ten tayecancataquehual ma yejua quintequitiltijto in ocsequin taquehualme huan para ma yejua tanahuati ma quintamaca cuac ne monequis hora de tacualis. 
<span class="verse" id="LK12_43">43&#160;</span>Huan ijcón ne tayecanque taquehual tatiochihual de Dios yesqui, porín cuac ejcos nipatron, ijcuacón cajsiquiu quichiutoc ten quinajnahuatiteu. 
<span class="verse" id="LK12_44">44&#160;</span>De yec melau ten namechilía ne patrón quicahuilis ne itayecancataquehual ma yejua quinyecana nochi in ocsequin taquehualme huan nochi ten niaxca. </div>
<div class='p'>
<span class="verse" id="LK12_45">45&#160;</span>Pero no namechtapohuiti de se tayecanque taquehual ten amo yolcuali. Huan yejua moyoliliaya san ijcuín: “Nopatrón huejcahuati huan amo niman ejcos”. Ijcuacón ne tayecanque taquehual pehua quinuitequi in ocsequin taquehualme huan sihuatequitini. Huan ne amocuali taquehual no pehua tatacuati san huan no pehua tahuana huan mohuintía. 
<span class="verse" id="LK12_46">46&#160;</span>Huan ijcón in patrón ejcos tech ne tonal cuac ne amocuali tayecanque taquehual amo quichixtoc nipatrón, porín yejua amo quimatía toni hora ejcos nipatrón. Ijcuacón ne patrón quichicaucatatzacuiltis ne taquehual ten amo yolcuali huan quitelchihuas huan quititanis ma tajyohuiti ihuan ne taca ten amo quichiuque queme quinnajnahuatijtehuac. 
<span class="verse" id="LK12_47">47&#160;</span>Huan ne patrón cuitequis miacpa ne taquehual ten quimatic toni quinequía nipatrón ma quichihuani pero amo moyejyectalij para quichihuas huan amo no quitacamatic. 
<span class="verse" id="LK12_48">48&#160;</span>Pero ocsé taquehual amo cajsicamatía toni quinequía nipatrón ma quichihuani. Huan ne taquehual quichihuac sequi amocuali tequit tenica quinamiqui cuitequisque. Pero in patrón amo semi quiteluitec nitaquehual. Huan nochi neques ten in patrón quintanahuatilij ma quichihuacan míac tequit, yejuan nojonques in patrón quintatajtanis cachi oc de nintequihuan. Huan nochi neques ten in patrón quincahuilijtehuac ma quitamichihuacan míac tequit, yejuan nojonques in patrón cachi oc quintatajtanis. </div>
<div class='s'>Nican Jesús Temaquixtijque quimachtij de que cuac se taneltoca de Dios, ijcuacón huelis oncas cualanyot tech se calyetoni </div>
<div class='r'>(Mt. 10.34‑36) </div>
<div class='p'>
<span class="verse" id="LK12_49">49&#160;</span>Huan Jesús quinmachtij imomachtijcahuan ijcuín: </div>
<div class='p'>―In tagayot motajtoltehuique hasta motehuique se huan ocsé ica nijín notamachtilis ten nicualcuic ya. Porín nojón netehuilis queme yesquía tit ten nicxotaltico. Huan nicnequisquía que majcán motamichiutoya nijín notequiu, ijcón queme se tit ten cuali xotatoc ya. 
<span class="verse" id="LK12_50">50&#160;</span>Huan Nejuatzin semi monequi niquijyohuis se tajyohuilis ten nopan monequi mochihuas. Huan nejua nihueyi nitajyohuijtíyas hasta in tonal cuac nictamichihuas ya notequiu. 
<span class="verse" id="LK12_51">51&#160;</span>Huan amo xicnemilican que Nejuatzin nihuala namechualcuilij sayó yecyectolis nican talticpac. Porín melau amo nihuala para namechualcuilis sayó yecyectolis. Ta, namechualcuilij ne tehuilis huan ne xexelolis. 
<span class="verse" id="LK12_52">52&#160;</span>Huan axcan para taixpan macuil calyetoni moxexelosque ica por notamachtilis. Huan eyi de ne calyetoni quintahuelitasque in ocsé ome. Oso ome de calyetoni quintahuelitasque in ocsé eyi. 
<span class="verse" id="LK12_53">53&#160;</span>Huan tech se calyetoni in tetat quicualancaitztinemis niconeu; huan ne iconeu quicualancahuis nitat. Huan no ijcón mochihuas in tenan quicualancahuis nisihuapil; huan ne isihuapil no quicualancaitztinemis inan. Huan no ijcón mochihuas in temonan quitahuelitztinemis nisihuamon; huan ne tesihuamon no quitahuelitztinemis ne imonan. Huan nochi nijín mochihuas ijcón porín quinselisque nijín notamachtilis. </div>
<div class='s'>Nican tajtoa de queniu Jesús Temaquixtijque quintajtoltij in tagayot de queyé yejuan amo cajsicamatij nitamachtilis </div>
<div class='r'>(Mt. 16.1‑4; Mr. 8.11‑13) </div>
<div class='p'>
<span class="verse" id="LK12_54">54&#160;</span>Huan Jesús no quinilij in tagayot ijcuín: </div>
<div class='p'>―Huan namejuan nantagayot, cuac namejuan nanquitaj que in mixti motetepequetza nepa ipoliuyampa in tonal, ijcuacón nanquijtoaj que niman quiohuis ya. Huan melau ijcón mochihuas. 
<span class="verse" id="LK12_55">55&#160;</span>Huan cuac nanquitaj que hualtaejeca de ne ajcopa, ijcuacón nanquijtoaj que tacahuanis. Huan melau ijcón mochihuas. 
<span class="verse" id="LK12_56">56&#160;</span>Namejuan nantacajcayahuani san. Cuali nancajsicamatij toni mochihuas cuac motetepequetza in mixti nepa ejecaixco oso cuac taejeca nican talticpac. Huan queme taejeca, cuali nancajsicamatij nochi nojón. Pero namejuan amo nancajsicamatij notamachtilis ten niquinnextilijtoc in tagayot ten axcan nentinemij. </div>
<div class='s'>Nican tajtoa de ma timoyecahuacan ihuan neques ten namechteluilíaj </div>
<div class='r'>(Mt. 5.25‑26) </div>
<div class='p'>
<span class="verse" id="LK12_57">57&#160;</span>Huan namechilía que monequi namejuan san ximoixcomacacan se huan ocsé ica tamelautoc. 
<span class="verse" id="LK12_58">58&#160;</span>Huan tacán acsá mitzteluilía huan quinequi mitzuicas iixpan in juez, ijcuacón nimantzin tejua xiyó ximofuerzajui huan xictajtaniliti tech ne ojti ma mitztapojpolui para ijcón nanmoyecahuasque ya. Huan ijcón amo mitzuicas oc iixpan in juez. Porín tacán mitzuicas iixpan in juez, ijcuacón ne juez mitztemactis inmaco in policía huan yejuan mitzcalaquitihue nepa cárcelijtic. 
<span class="verse" id="LK12_59">59&#160;</span>Huan yec melau ten namechilía que como mitztzacuasque, ijcuacón amo huelis tiquisas oc de ne cárcel, como amo achto tictemaca nochi ten mitztajtanisque.  </div>
<div class='psalmlabel' id='LK13_0'> 13</div>
<div class='s'>Nican tajtoa de ma timoyolnemilican de namotajtacoluan oso, ¿xe cachi cuali nanixpolihuisque? </div>
<div class='p'>
<span class="verse" id="LK13_1">1&#160;</span>Huan tech nojón tonalme sequin taca yajque quitapohuitoj Jesús de queníu in tayecanque Poncio Pilato quinmictij sequin taca de pueblo Galilea. Huan ne Pilato quimaneloj inesti de ne taca ihuan sequin esti den tapialme ten ne taca quinmictijcaj ya para ijcón quimohuistilijque Totajtzin Dios. 
<span class="verse" id="LK13_2">2&#160;</span>Huan Jesús quinilij ijcuín: </div>
<div class='p'>―Namejuan amo xinemilican que ijcón inpan mochihuac porín yejuan cachi tajtacolejque huan que ocsequin ninpueblojcahuan de Galilea. 
<span class="verse" id="LK13_3">3&#160;</span>Pero namechilía que amo melau yejuan cachi tajtacolejque. Ta, namechilía que como amo nanmoyolnemilíaj de namotajtacoluan, ijcuacón nochi namejuan nanixpolihuisque ijcón queme yejuan ixpoliuque ya. </div>
<div class='p'>
<span class="verse" id="LK13_4">4&#160;</span>Huan no xiquelnamiquican de ne caxtolomeyi taca ten momiquilijque cuac inpan huetzic ne tepan queme campanario ten monotza Siloé. Huan amo xicnemilican que ne taca ten momiquilijque cachi tajtacolejque catca huan que in ocsequin tagayot ten calyetocque tech in Jerusalén. 
<span class="verse" id="LK13_5">5&#160;</span>Pero namejuan namechilía que yejuan amo cachi tajtacolejque. Ta, namechilía como namejuan amo nanmoyolnemilíaj de namotajtacoluan, ijcuacón nanixpolihuisque ijcón queme yejuan ixpoliuque ya. </div>
<div class='s'>Nican Jesús Temaquixtijque quitalij se nexcuitil den se higos cuohuit ten amo quitemacac taquilot </div>
<div class='p'>
<span class="verse" id="LK13_6">6&#160;</span>Huan no Jesús quinmachtij in tagayot ica se nexcuitil ijcuín: </div>
<div class='p'>―Se patrón quipiaya se higos cuohuit ten ijcatoya italpan. Huan ne patrón yajqui quitemolito cox quipíaya higos cuouxocot. Pero amo teyi xocot cajxilij. 
<span class="verse" id="LK13_7">7&#160;</span>Ijcuacón ne patrón quilij in taquehual ten tajpixtinemía nepa italpan ijcuín: “Xiquita, que nihualajca expa ya de nijín eyi xihuit, huan amo teyi higos xocot nicajxilía nijín cuohuit. Nimitzilía yequintzin xicmayohui nijín cuohuit para ma amo nencajtito san nijín tal”. 
<span class="verse" id="LK13_8">8&#160;</span>Pero ne tajpixque de ne tal quinanquilij ipatrón ijcuín: “Notecotzin, ma ticahuacan oc in cuohuit nijín xihuit. Huan nejua nitalyemaniti itzintan in cuohuit huan nictalilis tapalan. 
<span class="verse" id="LK13_9">9&#160;</span>Huan ca nijín notequiu ten nichihuas, a ver xa quitemecas taquilot ten ocsé xihuit. Pero tacán amo quitemacas xocot, ijcuacón ocsepa xinechnahuati huan nejua nicmayohuis”. </div>
<div class='s'>Nican tajtoa de queniu Jesús Temaquixtijque quipajtij se sihuat tech in tonal de nesehuilis </div>
<div class='p'>
<span class="verse" id="LK13_10">10&#160;</span>Huan se tonal de ne sehuilis Jesús quinmachtíaya in tagayot tech in tiopan de judíos. 
<span class="verse" id="LK13_11">11&#160;</span>Huan mochihuac que no ompa yetoya se sihuat ten mococoaya caxtolomeyi xiutica ya. Huan se amocuali ejecat quichihualtij in sihuat ma tomotzquisa. Huan ijcón in sihuat amo queman huelía momelaxquetzas. 
<span class="verse" id="LK13_12">12&#160;</span>Huan cuac Jesús quitac ne sihuat, ijcuacón Yejuatzin quinotzac huan quilij ijcuín: </div>
<div class='p'>―Tejua sihuatzin, axcan nimitztacajcahualtij ya de ne cocolis ten ticpíaya. </div>
<div class='p'>
<span class="verse" id="LK13_13">13&#160;</span>Huan ijcón Jesús momasohuac ipan ne sihuat cocoxque huan de ompa tech ne momento momelaxquetzac ne sihuat. Huan yejua pehuac quimohuistilía Totajtzin Dios. 
<span class="verse" id="LK13_14">14&#160;</span>Pero in tayecanque de ne tiopan de judíos mohueyiyolcualantij porín quitac que Jesús quipajtij se cocoxque tech in tonal de ne sehuilis. Ica ya nojón ne tayecanque quinilij in tagayot ijcuín: </div>
<div class='p'>―Ongac chicuasen tonal para se tequitis. Huan como nanquinequij nanmopajtisque, ijcuacón xihualacan senmanajpan huan amo xihualacan tech in tonal de ne sehuilis para nanmopajtisque. </div>
<div class='p'>
<span class="verse" id="LK13_15">15&#160;</span>Ijcuacón Totecotzin quinanquilij ijcuín: </div>
<div class='p'>―Namejuan semi hueyi nantacajcayahuani. Nicmati que senme de namejuan nanquitomaj namocuacuohue oso namoburro para nancuicasque huan nantamacatihue tech in tonal de ne sehuilis. Huan nojón xicmatican que no tequit cuac ijcón nanquichihuaj. 
<span class="verse" id="LK13_16">16&#160;</span>Pero nijín sihuatzin cocoxque, yejua teconeu de ne tohuejcautat de Abraham. Huan in Satanás quitajyohuiltijtihuitz ya ica nijín cocolis para nijín caxtolomeyi xiutica ya. ¿Xe amo Dios quimonequiltía ma nictacajcahualtis nicocolis de nijín sihuat, masqui tech nijín tonal de ne sehuilis? Pues quema. </div>
<div class='p'>
<span class="verse" id="LK13_17">17&#160;</span>Huan cuac Jesús quitamiijtoj ya nijín tajtolme, ijcuacón nochi neques ten quixnamicque nitajtolis de Jesús, yejuan nojonques mopinautijque. Pero nochi in pueblojuani moyolpactiayaj cuac quitacque nochi in mohuiscatequime ten quichiutinemía Jesús. </div>
<div class='s'>Nican Jesús Temaquixtijque quinejnehuililtij in Tajtoltzin de Dios queme se cuohuit ten quilíaj mostazajtet </div>
<div class='r'>(Mt. 13.31‑32; Mr. 4.30‑32) </div>
<div class='p'>
<span class="verse" id="LK13_18">18&#160;</span>Huan in Jesús quinmachtiaya in tagayot ica se nexcuitil huan quiniliaya ijcuín: </div>
<div class='p'>―Nicui nijín nexcuitil para nicnejnehuililtía se cuouxinach ten monotza mostazajtet ihuan nijín ihueyichicahualis de Dios tenica Yejuatzin techyolyecantinemi. 
<span class="verse" id="LK13_19">19&#160;</span>Nicnejnehuililtía ne ichicahualis de Dios queme se cuouxinach ten quilía mostazajtet. Huan mochihuac que se tagat quicuic in mostazajtet huan quitocac tech ne imila. Huan ne mostazajtet ten quitocac ixuac huan moscaltij huan mochihuaco se hueyi cuohuit. Huan hualaya in tototzitzin ten pantantinemij ejecaixco huan ompa motapajsoltíaj tech imatzacaluan. </div>
<div class='s'>Nican tajtoa de queniu Jesús Temaquixtijque quitalij se nexcuitil den tamajmahualis ten quilíaj levadura </div>
<div class='r'>(Mt. 13.33) </div>
<div class='p'>
<span class="verse" id="LK13_20">20&#160;</span>Huan ijcón Jesús ocsepa quinmachtiaya in tagayot ca se nexcuitil ijcuín: </div>
<div class='p'>―Nicui nijín nexcuitil para nicnejnehuilittía in levadura ihuan nijín ichicahualis de Dios tenica Yejuatzin techyolyecantinemi. 
<span class="verse" id="LK13_21">21&#160;</span>Huan ne levadura yejua ne ten tamajmahualis ten quiposonaltía in pantixti. Huan se sihuat quicuic tamajmahualis huan quimaneloa ihuan eyi tamachiu de harina. Ica ya nojón ne tamajmahualis quiposonaltía nochi in tixti de harina. </div>
<div class='s'>Nican tajtoa de queniu Jesús Temaquixtijque quinajsicamatiltij in tacaquini de ne calten ten amo patahuac </div>
<div class='r'>(Mt. 7.13‑14, 21‑23) </div>
<div class='p'>
<span class="verse" id="LK13_22">22&#160;</span>Huan ijcón cuac in Jesús yaya para ajsis Jerusaléncopaca, ijcuacón panotiaya tech in huejueyi pueblojme huan tech in pueblojtzitzin huan ompa quinmachtijtiquisac in tagayot ica in Tajtoltzin de Dios. 
<span class="verse" id="LK13_23">23&#160;</span>Huan senme den taca quitajtoltij Jesús ijcuín: </div>
<div class='p'>―Totecotzin, ¿xe amo semi miacque maquisasque de nintajtacoluan? </div>
<div class='p'>
<span class="verse" id="LK13_24">24&#160;</span>Pero Jesús quinilij ijcuín: </div>
<div class='p'>―Namechilia monequi ximofuerzajuican de xicalaquican tech ne calten ten amo patahuac ne ten namechajxitis ne eluiyactzinco. Porín melau namechilía que miacque quiyolnejnequisque calaquisque tech ne calten ten amo patahuac pero amo huelisque. 
<span class="verse" id="LK13_25">25&#160;</span>Ma tiquijtocan que se tagat de se calyetoni mehuac ya huan quiyectzacuac ne calten. Pero namejuan nanyetinemisque ne calampa, huan nanquinalcacalatzasque in calten huan nanquilisque ijcuín: “Totecotzin, techontatapohuili ma ticalaquican”. Pero ne tetat namechinnanquilis ijcuín: “Amo namechtatapohuilis porín amo namechixmati de can nanhuitze”. 
<span class="verse" id="LK13_26">26&#160;</span>Ijcuacón namejuan nanpehuasque nanquilisque ne tetat ijcuín: “Tejuan titacuayaj huan titayayaj vino mohuan. Huan tejua titechmachtiaya tech in plazajteno”. 
<span class="verse" id="LK13_27">27&#160;</span>Pero ne tetat namechnanquilis ijcuín: “Namechilij ya que amo namechixmati de can nanhuitze. Xinechtapatahuilican nochi namejuan ten nanquichiutinemíaj tajtacol san”. 
<span class="verse" id="LK13_28">28&#160;</span>Huan cuac mochihuas ne tatzacuiltilis de Dios, ijcuacón namejuan nanchocasque huan nantananatzocatosque ica tajyohuilis. Porín nanquitasque ne huejcautetame Abraham huan Isaac huan Jacob. Huan no nanquitasque nochi in tanahuatiani de Dios que nochi yejuan yetinemisque imaco Dios campa Yejuatzin quinyolyecantinemi ica ihueyichicahualis. Pero namejuan namechcalantamotasque de ne ihuelilispan de Dios. 
<span class="verse" id="LK13_29">29&#160;</span>Porín nanquitasque que hualasque in taca taneltocani desde ne iquisayampa tonaltzin huan no hualasque desde ne ipoliuyampa tonaltzin huan no hualasque desde ne ajcopa huan hualasque desde ne tanipa. Huan nochi yejuan nojón taneltocani hualasque huan calaquisque huan motalitihue para sentacuasque ne campa ihuelilispan de Dios campa Yejuatzin quinyolyecantinemi itaneltocacahuan. 
<span class="verse" id="LK13_30">30&#160;</span>Ijcuacón sequin de namejuan ten axcan namechpohuaj que nantacuitapanme ya, namejuan nanmochihuatihue tayecanani iixpantzinco Dios porín nanquiselijque ca cuali in Tajtoltzin de Dios. Huan no sequin de namejuan ten axcan nanmopohuaj nantayecanani, namejuan namochihuatihue nantacuitapanme iixpantzinco Dios porín amo nanquiselijque in Tajtoltzin de Dios. </div>
<div class='s'>Nican tajtoa de queniu Jesús Temaquixtijque quinchoquilij in pueblojuani de Jerusalén </div>
<div class='r'>(Mt. 23.37‑39) </div>
<div class='p'>
<span class="verse" id="LK13_31">31&#160;</span>Huan tech ne tonal motoquijque campa Jesús yetoyaj sequin tamatinime fariseos huan quilijque Jesús ijcuín: </div>
<div class='p'>―Xiquisa de nican porín in rey Herodes quinequi mitzmictis. </div>
<div class='p'>
<span class="verse" id="LK13_32">32&#160;</span>Huan Jesús quinnanquilij ijcuín: </div>
<div class='p'>―Ta, xiyacan xiquilican ne tacajcayauque rey Herodes ijcuín: “Xiquita, tech nijín tonalme mosta huan huipta niquincalanquixtiti oc in amocuali ejecame. Huan no niquinpajtiti oc in cocoyani. Huan de ompa niman motamichihuas notequiu”. 
<span class="verse" id="LK13_33">33&#160;</span>Porín semi monequi nicsentocas nitequititiyás tech noojpan axcan huan mosta huan huipta huan tech in tonalme ten niman hualajtoc. Pero semi monequi ma niajsiti Jerusaléncopaca porín amo nechnamiqui que Nejuatzin nitanahuatijcau de Dios ma nimomiquili calampa den pueblo Jerusalén. Ica ya nojón ne rey Herodes amo huelis nechmictiquiu nican. </div>
<div class='p'>
<span class="verse" id="LK13_34">34&#160;</span>Huan no Jesús quinilij ijcuín: </div>
<div class='p'>―Namejuan nanpueblojuani de Jerusalén, namejuan nanquinmictijtihuitze tanahuatiani de Dios. Huan namejuan nanquintepoxonijtihuitze itanojnotzcahuan de Dios ten Yejuatzin namechinualtitanilij. Namechilía que miacpa nicnequía namechsentilis para namechtampahuis ica nochicahualis huan namechyecanas nochi namejuan nanpueblojuani de Jerusalén. Huan nicnequía namechpalehuis ijcón queme in piotapachojque quinsentilía nipiluan iejtapaltampa. Pero namejuan amo nanmotecahuilijque ma namechpalehuis. 
<span class="verse" id="LK13_35">35&#160;</span>Xiquitacan namejuan, axcan Dios namechsencahuac ya, namejuan namochancahuan huan namopueblojcahuan. Huan no namechilía que amo queman nannechitasque oc. Ta, sayó ijcuac ne tonal cuac namejuan nanmoyolnemilisque de namotajtacoluan. Huan no nannechilisque de Nejuatzin ijcuín: “Tejuatzin tiontatiochihual de Dios, huan tionualajtoc itencopaca tohueyi Totayecancajtzin Dios”.  </div>
<div class='psalmlabel' id='LK14_0'> 14</div>
<div class='s'>Nican tajtoa de queniu Jesús Temaquixtijque quipajtij se tagat cocoxque ten pojposahuaya ya ninacayo </div>
<div class='p'>
<span class="verse" id="LK14_1">1&#160;</span>Huan mochihuac tech se tonal de nesehuilis que Jesús yajqui tacuato ichan se tayecanque fariseo. Huan ompa ocsequin tamatinime fariseos quipijpixtoyaj Jesús para huelis quipajpantisquía ica tensá tajtacol. 
<span class="verse" id="LK14_2">2&#160;</span>Huan ompa iixpan Jesús yetoya se tagat cocoxque ten pojposahuaya ya ninacayo. 
<span class="verse" id="LK14_3">3&#160;</span>Ijcuacón Jesús quintajtoltij neques fariseos huan tanextiliani den tanahuatil de Moisés ijcuín: </div>
<div class='p'>―¿Cox Dios quimonequiltía ma se quipajti se cocoxque tech in tonal de nesehuilis? Oso, ¿cox Dios amo quimonequiltía? </div>
<div class='p'>
<span class="verse" id="LK14_4">4&#160;</span>Huan ne fariseos huan tanextiliani sayó motentamatilijque san. Ica ya nojón ne Jesús quicuic in cocoxque huan quipajtij huan de ompa quilij ma yohui. 
<span class="verse" id="LK14_5">5&#160;</span>Huan ijcón Jesús pehuac quinilía ne fariseos ijcuín: </div>
<div class='p'>―Huan como namoburro oso namocuacuohue huetztosquía huan mopantamotasquía tech se talcomit, ¿xe namejuan amo nanquiquixtitihue nimantzin masqui tech in tonal de nesehuilis? Pues quema. </div>
<div class='p'>
<span class="verse" id="LK14_6">6&#160;</span>Ica ya nojón ne fariseos amo teyi huelic ica quinanquilijque Jesús. </div>
<div class='s'>Nican Jesús Temaquixtijque quitalij se nexcuitil de sequi techancahuan ten yohue iluititij tech se nenamictilis </div>
<div class='p'>
<span class="verse" id="LK14_7">7&#160;</span>Huan Jesús quitac de queniu ne tanotzalme quijitacque can motalisque campa cachi mohuistic in sillas tech se iluit. Ica ya nojón Jesús quinmachtij ica se nexcuitil ijcuín: </div>
<div class='p'>
<span class="verse" id="LK14_8">8&#160;</span>―Cuac acsá mitznotza huan mitzuicas tech se iluit de nenamictilis, ijcuacón cuac tiajsis amo ximotaliti tech in silla den cachi mohuistic. Pues como ijcón ticchihuas, ijcuacón huelis ejcotihuetzis ocsé tagat tanotzal ten cachi hueyi chiuque huan que tejua. 
<span class="verse" id="LK14_9">9&#160;</span>Huan como ejcos ne cachi hueyi chiuque, ijcuacón huelis hualas in patrón ten namechnotzac xiiluitiqui huan huelis mitzilis ijcuín: “Tejua ximajchihua huan xicahuili ne mohuistic silla para nijín tanotzal ten cachi hueyi chiuque”. Ijcuacón tejua ipa quipía de timajchihuas huan ijcón timopinaucatalijtiyás huan timotaliti ne campa ne silla ten cachi tacuitapampa. 
<span class="verse" id="LK14_10">10&#160;</span>Ta, namechilía cachi cuali cuac acsame mitznotzasque xiiluititi, ijcuacón ximotaliti tech ne silla ten cachi tacuitapampa. Huan cuac hualas ne patrón ten mitznotzac xiiluititi, ijcuacón yejua mitzilis ijcuín: “Notasojicniu, ximopanolti cachi taixpan campa cachi tamohuisyojcan”. Huan ijcón cachi oc mitzueyichihuasque nochi neques ten ompa tocotzyetocque. 
<span class="verse" id="LK14_11">11&#160;</span>Huan namechyequilía que nochi neques ten mohuejueyichihuasque, yejuan nojonques Dios quintalpantalis. Huan nochi neques ten mopohuaj que amo hueyi chihuanime, yejuan nojonques Dios quinueyitalis. </div>
<div class='p'>
<span class="verse" id="LK14_12">12&#160;</span>Huan no Jesús quilij in tayecanque fariseo ten quinotzac Jesús ma iluititi ijcuín: </div>
<div class='p'>―Huan cuac tejua ticnequi tiquintatamacas acsame, ijcuacón amo xiquinnotza motasojicnihuan huan nión no mocnihuan. Huan amo no xiquinotza moparientes huan nión movecinos ten ricojme. Huan amo xiquinnotza nochi yejuan ma mohuan tatacuaquij porín yejuan cuali huelis momacuepasque huan mitznotzasque xitatacuati ninuan. 
<span class="verse" id="LK14_13">13&#160;</span>Ta, namechilía que cachi cuali cuac ticnequis tiquintatamacas acsame, ijcuacón xiquinnotza neques ten amo teyi quipíaj huan neques ten macotoltijque. Huan no xiquinnotza neques ten coxojme huan ixpojpoyome. 
<span class="verse" id="LK14_14">14&#160;</span>Huan como tiquinnotza ma iluitiquij nojonques, ijcuacón Dios mitzmactilis yolpaquilis porín yejuan amo huelisque mitznotzasque no xitatacuaqui tech ninchan. Huan ijcón tejua ticpías se hueyi tetayocolil imaco Dios tech ne tonal cuac Yejuatzin quinpanquixtis yoltocque nochi in taneltocani ten yolchipauque. </div>
<div class='s'>Nican tajtoa de queniu Jesús Temaquixtijque quitalij se nexcuitil de se hueyi tatacualis </div>
<div class='p'>
<span class="verse" id="LK14_15">15&#160;</span>Huan cuac quicayic senme de neques ten tatacuatoya ihuan Jesús, ijcuacón yejua quilij Jesús ijcuín: </div>
<div class='p'>―Tatiochihual de Dios huan semi yolpaqui ne tagat ten tatacuaqui ihuan neques ten Dios quinyecantinemi ica ne ichuahualis. </div>
<div class='p'>
<span class="verse" id="LK14_16">16&#160;</span>Ijcuacón Jesús quinmachtij in tagayot ica se nexcuitil ijcuín: </div>
<div class='p'>―Se tonal mochihuac que se patrón quinecquic quintatamacas miacque huan tatitanic ma quinnotzacan míac tagayot. 
<span class="verse" id="LK14_17">17&#160;</span>Huan cuac ejcoc ya in hora para tatacuasque, ijcuacón ne patrón quintitanic itaquehual que ma yejua quinnejmachtiti ya neques ten ninpatrón ipa quinnotzaca ya huan ma quinili ijcuín: “Niman xihualacan ya, xitatacuaquij ya porín nochi yetoc ya”. 
<span class="verse" id="LK14_18">18&#160;</span>Ijcuacón nochi neques tanotzalme peuque moyayajcanecquij seco. Huan se tanotzal quilij in taquehual ijcuín: “Yequimpan nicohuac se tal huan quipía de niyás niquinitatiu. Ica ya nojón xiquilij mopatrón ma nechontapojpolui que amo huelis niyás nitatacuatiu”. 
<span class="verse" id="LK14_19">19&#160;</span>Huan ocsé tanotzal no quilij in taquehual ijcuín: “Yequintzin niquincohuac macuil yuntas de cuacuejme huan nicnequi niquinejecotiu cox huelis tequitisque. Ica ya nojón nimitzontatautía que xiquili mopatrón ma nechontapojpolui que amo huelis niyás nitatacuatiu”. 
<span class="verse" id="LK14_20">20&#160;</span>Huan ocsé tanotzal no quijtoj ijcuín: “Yequimpan nimonamictij. Ica ya nojón amo huelis niyás nitatacuatiu”. 
<span class="verse" id="LK14_21">21&#160;</span>Huan cuac in taquehual mocuepa ichan ipatrón, ijcuacón yejua nochi quitapohuij ipatrón ten quiluijque ne ten tanotzalme. Ica ya nojón ne patrón mocualantij huan quilij itaquehual ijcuín: “Nimantzin xiyati xihualnemiti tech huejueyi ojme huan tech ojtzitzin den pueblo huan xiquinualcui nican para tatacuasque neques ten amo teyi quipíaj. Huan no xiquinualcui ne cocotoltijque huan ne coxome huan ne ixpojpoyome”. 
<span class="verse" id="LK14_22">22&#160;</span>Huan satepan cuac in taquehual tami nemico ya, ijcuacón yejua quilij ipatrón ijcuín: “Notecotzin, axcan nictamichihuac ya ijcón queme tinechnahuatilij ya. Huan tacautoc oc ne calijtic para ocsequin tatacuasque”. 
<span class="verse" id="LK14_23">23&#160;</span>Ijcuacón in patrón quilij itaquehual ocsepa ijcuín: “Xiyó xihualnemiti tech in huejueyi ojme huan tech in ojtzitzin de pueblo huan xiquinfuerzajui ocsequin taca ma hualacan huan ma calaquican tech nochan ma pexoni nochan de tatacuani. 
<span class="verse" id="LK14_24">24&#160;</span>Porín namechyecquilía que neques ten achtopa niquinotzac ya ma tatacuaqui ten amo quinequij hualasque, yejuan nojónques amo queman tatacuasque nohuan”. </div>
<div class='s'>Nican tajtoa de ma ticchixtiyacan ne tajyohuilis como tejuan ticnequij tictacacmatinemisque Cristo </div>
<div class='p'>
<span class="verse" id="LK14_25">25&#160;</span>Huan se tonal huel míac tagayot quitoctiliayaj Jesús huan Yejuatzin moicancuepac huan quinilij ijcuín: </div>
<div class='p'>
<span class="verse" id="LK14_26">26&#160;</span>―Huan namejuan nanquintasojtaj namotatuan huan namonanuan huan namosihuahuan huan namoconehuan huan namoicnihuan taca huan namoicnihuan sihuame. Huan no nanquintasojta hasta namotalnamiquilisuan. Pero monequi cachi xinechtasojtacan Nejuatzin huan que nochi nijinques. Huan como amo nannechyectasojtaj, ijcuacón amo huelis nannechtoctilisque huan nión no huelis nanmochihuasque nannomomachtijcahuan. </div>
<div class='p'>
<span class="verse" id="LK14_27">27&#160;</span>Huan Jesús quinnextiliaya in tacaquini ica nijín nexcuitil ijcuín: </div>
<div class='p'>―Nicnejnehuililtía in cruz queme se tajyohuilis. Huan como notaneltocacahuan amo taxicojtiyasque ica nijín tajyohuilis cuac nechtoctilisque, ijcuacón yejuan amo huelis mochihuaquihue nomomachtijcahuan. </div>
<div class='p'>
<span class="verse" id="LK14_28">28&#160;</span>Huan Jesús quinnextiliaya in tacaquini ica se nexcuitil ijcuín: </div>
<div class='p'>―Huan namejuan cuac nanquinequij nanquichihuasque se huejcapan tepan, ijcuacón achto nanmosentilíaj para nanquixejecoaj de canachi tomin monequis para nanquitamichihuasque ne tepan. Huan cuac nochi nanquixejecojque ya que ajsis ya in tomin, ijcuacón nanquimatij ya que melau nanquitamichihuasque ya ne tequit. 
<span class="verse" id="LK14_29">29&#160;</span>Huan tacán amo achto cuali nanquixejecoaj, ijcuacón amo huelis nanquitamichihuasque in tequit. Porín como nanquintalisque ya in tatzinehualoni huan tamis namotomin, ijcuacón amo huelis nanquitamichihuasque in tequit. Huan ijcón in tagayot pehuaj namoca paquij san. 
<span class="verse" id="LK14_30">30&#160;</span>Huan quijtosque sequi ijcuín: “Ne taca peuque quijchihuaj se tepan, pero amo huelic quitamichiuque”. </div>
<div class='p'>
<span class="verse" id="LK14_31">31&#160;</span>Huan ocsepa Jesús quinmachtiaya in tacaquini ica se nexcuitil ijcuín: </div>
<div class='p'>―Huan ma tiquijtocan que se rey quinequi motehuis ihuan ocsé rey. Ica ya nojón ne achto rey ten quiyolnemilía motehuis, yejua ne mosentilía ihuan iteyolmajxiticahuan. Huan ijcón mosenixejecoltíaj cox huelis motehuitihue ica májtacti mil soldados para quintanilisque ne ocsé rey ten cualcui sempoal mil soldados. 
<span class="verse" id="LK14_32">32&#160;</span>Huan tacán ne achto rey quixejecoa que amo huelis quitanilis ne ocsé rey ten cachi míac soldados quincualcui, ijcuacón yejua quititani se itetajtohuijcau para yejua quinojnotzatij ne ocsé rey cuac huejca oc motztocque. Huan ijcón ne itetajtohuijcau quitajtaniliti ne ocsé rey que ma amo onca oc ne netehuilis. </div>
<div class='p'>
<span class="verse" id="LK14_33">33&#160;</span>Huan no Jesús quilij in tagayot ijcuín: </div>
<div class='p'>―Como namejuan nanquinequij nanmochihuasque nannomomachtijcahuan, ijcuacón monequi xiquixejecojtiyacan queniu nannechtacamatiyasque huan ijcón xicsecocautiyacan nochi ten namoaxca. </div>
<div class='s'>Nican Jesús Temaquixtijque quinmachtij in tacaquini de se nexcuitil den istat ten quipoloj ya ipoyecca </div>
<div class='r'>(Mt. 5.13; Mr. 9.50) </div>
<div class='p'>
<span class="verse" id="LK14_34">34&#160;</span>Huan no Jesús quinilij in tacaquini ijcuín: </div>
<div class='p'>―Semi huelic in istat. Pero tacán in istat quipoloa ne ichicahualis, ijcuacón ¿queniu huelis ocsepa poyeyas, como amo quipía oc nipoyecayo? Pues amo huelis. 
<span class="verse" id="LK14_35">35&#160;</span>Ica ya nojón ne istat amo teyi cualtía huan amo no quipalehuis in tal huan amo no cualtía queme tapalan. Ta, sayó se quitamotas. Huan no ijcón mochiutos inpan neques ten quinequi nechtacamatisque. Monequi ma mofuerzajuican ica nochi nintalnamiquilis de nechtoctilisque huan nechtacamatisque. Huan nochi neques ten quipíaj ninnacasuan para tacaquisque, ma yec tacaquican.  </div>
<div class='psalmlabel' id='LK15_0'> 15</div>
<div class='s'>Nican tajtoa de queniu Jesús Temaquixtijque quitalij se nexcuitil de se ichcatzin ten ixpoliutoya </div>
<div class='r'>(Mt. 18.10‑14) </div>
<div class='p'>
<span class="verse" id="LK15_1">1&#160;</span>Huan motoquijque campa Jesús yetoya míac tatopaluiani huan neques ten amo tatacamatinemij ica in tanahuatil de Moisés. Huan yejuan motoquicoj para quicaquilisque Jesús itanojnotzalis. 
<span class="verse" id="LK15_2">2&#160;</span>Ica ya nojón in tamatinime fariseos huan in tanextiliani den tanahuatil de Moisés, yejuan nojonques quitejtenehuayaj Jesús huan quijtoayaj ijcuín: </div>
<div class='p'>―Nijín tagat Jesús quinselía huan ninuan tacuaquij nochi neques ten amo quitacamatinemij in tanahuatilme de Dios. </div>
<div class='p'>
<span class="verse" id="LK15_3">3&#160;</span>Ijcuacón Jesús quinmachtij in tacaquini ica nijín nexcuitil ijcuín: </div>
<div class='p'>
<span class="verse" id="LK15_4">4&#160;</span>―Ma tiquijtocan que senme de namejuan quipiaya macuilpoal ichcame huan senme de ne ichcame polihuic. ¿Cox amo in tapixque quincahuac ne cuouta in ocsequin nahuipoal huan caxtolonahuin ichcame huan yohui quitemoa hasta cajsis ne ichcatzin ten polihuic? Pues quema. 
<span class="verse" id="LK15_5">5&#160;</span>Huan ne tapixque cuac cajsis ya ne ichcatzin ten poliuca ya, ijcuacón yejua quicuis huan moquechcochtalilis huan yohui moyolpactijtiu. 
<span class="verse" id="LK15_6">6&#160;</span>Huan cuac ne tapixque ajsis ya ichan, ijcuacón yejua quinsentilis ne itasojicnihuan huan ichancahuan huan quinilis ijcuín: “Ximoyolpactican ijcón queme nejua. Porín nicajsic ya ne ichcatzin ten ixpoliutoya ya”. 
<span class="verse" id="LK15_7">7&#160;</span>Huan Totajtzin Dios quitztinemi ne nahuipoal huan caxtolonahuin taca ten mopohuaj yolchipauque ya, ten quinemilíaj que amo monequi moyolnemilisque oc que de nintajtacoluan. Pero no namechilía que Dios ihuan in ángeles nepa eluiyactzinco no cachi oc moyolpactíaj ica por se tagat tajtacole ten yequin moyolnemilij ya huan quicahuac ya nitajtacoluan. </div>
<div class='s'>Nican Jesús Temaquixtijque quitalij se nexcuitil de se sihuat ten quipoloj se tomin </div>
<div class='p'>
<span class="verse" id="LK15_8">8&#160;</span>Huan Jesús quinmachtij in tagayot ica nijín nexcuitil huan quiniliaya ijcuín: </div>
<div class='p'>―Huan se sihuat quipiaya májtacti tomin de plata, quijtosnequi májtacti tonal taxtahuil. Huan yejua quipoloj se tomin. Huan ne sihuat quixotaltía se tanex huan de ompa pehua tachpana ica nejmach ne icalijtic huan quitemoa ne tomin hasta queman cajsi. 
<span class="verse" id="LK15_9">9&#160;</span>Huan cuac ne sihuat cajsi ya itomin, ijcuacón yejua quinsentilía itasojcaicnihuan huan ichancahuan huan quinilía ijcuín: “Ximoyolpactican ijcón queme nejua, porín nicajsic ya notomin ten nicpolojca ya”. 
<span class="verse" id="LK15_10">10&#160;</span>Huan Nejuatzin namechilía que Dios ihuan in ángeles nepa eluiyactzinco melau no cachi oc moyolpactía cuac se tagat tajtacole moyolnemilía huan quicahua nitajtacoluan. </div>
<div class='s'>Nican Jesús Temaquixtijque quitalij se nexcuitil de se tamajcahual telpocat </div>
<div class='p'>
<span class="verse" id="LK15_11">11&#160;</span>Huan ocsepa Jesús quinmachtij in tagayot ica se nexcuitil ijcuín: </div>
<div class='p'>―Se tagat quipiaya ome iconehuan. 
<span class="verse" id="LK15_12">12&#160;</span>Huan iconeu taxocoyot quilij itat ijcuín: “Notajtzin, xinechonxelohuili de nejua nechnamiqui nicselis de moricoyo”. Ijcuacón in tetat quinxejxelohuilij de ninricojyo ne ome iconehuan. 
<span class="verse" id="LK15_13">13&#160;</span>Huan nimampa de sequin tonalme ne teconeu taxocoyot quisentilij nochi ten niaxca. Huan de ompa quistehuac huan yajqui huejca tech ocsé país. Huan ompa quitamipojpoloto nochi nitomin tech in ahuilnemilis. 
<span class="verse" id="LK15_14">14&#160;</span>Huan cuac quitamipojpoloj ya nochi nitomin, ijcuacón amo huejcahuac huan huala se hueyi máyanti tech ne país. Huan ne teconeu taxocoyot pehuac mayancanentinemi ya. 
<span class="verse" id="LK15_15">15&#160;</span>Ijcuacón yejua yajqui quitemoto tequit ihuan se patrón tech ne país. Huan ne patrón yejua quititanic ma quinpiati sequin pitzome campa italpan ne patrón. 
<span class="verse" id="LK15_16">16&#160;</span>Huan ne tapixque quinequía quicuas huan ixhuis ica in cuoutaquilot ten tamati queme in huaxin tenica quintamacayaj in pitzome. Huan ijcón quinequía quichihuas ne telpocat porín amo aquen quitamacaya yejua. </div>
<div class='p'>
<span class="verse" id="LK15_17">17&#160;</span>De ompa ne telpocat tapixque ocsepa quiyolelnamic huan quinemiliaya ijcuín: “Miacque tequitini quinpía notajtzin ompa ichan huan nochi yejuan cuali ixpanotocque hasta mocautiu oc tacualis oc. Huan nejua nimayanmictinemi nican. 
<span class="verse" id="LK15_18">18&#160;</span>Ica ya nojón nejua nimoquetztehuas huan niyás nicajsitiu notajtzin huan niquilis ijcuín: Notajtzin, nimohueyitajtacolmacac iixpantzinco Totajtzin Dios ten ne eluiyactzinco huan no nimotajtacolmacac moixpantzinco. 
<span class="verse" id="LK15_19">19&#160;</span>Huan axcan nimitzilis notajtzin que amo nechnamiqui oc ma xinechpohua queme nimoconeu. Ta, xinechpohua queme sayó se motaquehual”. </div>
<div class='p'>
<span class="verse" id="LK15_20">20&#160;</span>Ijcuacón ne telpocat moquetztehuac huan yajqui huan ajsito campa yetoya ichan itajtzin. Huan cuac ne telpocat ajsitiaya ichan itajtzin, ijcuacón itajtzin conitac huan quihueyiyolicnelij. Huan ne tetat motaloj quinamiquito iconeu huan quiquequechnahuato huan quitennamic. 
<span class="verse" id="LK15_21">21&#160;</span>Ijcuacón in telpocat quilij itajtzin ijcuín: “Notajtzin, nimohueyitajtacolmacac iixpantzinco Dios huan no nimotajtacolmacac moixpantzinco. Ica ya nojón axcan amo nechnamiqui xinechpohua queme nimoconeu”. </div>
<div class='p'>
<span class="verse" id="LK15_22">22&#160;</span>Pero in tetat quinnahuati sequin itaquehualuan ijcuín: “Xiquixtitij nimantzin ten cachi cuali taquemit huan xictaquentican nijín noconetzin huan xicmajpiltalilican se anillo huan no xictegactican”. 
<span class="verse" id="LK15_23">23&#160;</span>Huan de ompa ocsepa quinilij itaquehualuan ijcuín: “Xicualcuican se cuacuejtzin ten tictomauque ya huan xicmictican huan ma titatacuacan huan ma tiiluichihuaca. 
<span class="verse" id="LK15_24">24&#160;</span>Huan ma tiiluichihuacan porín nijín noconetzin nicpolojca ya queme yesquía momiquilisquía. Pero axcan ocsepa yoltinemi. Huan nijín noconetzin ixpoliuca ya, pero axcan ocsepa ixnesico”. Ijcuacón nochi ichancahuan peuque moyolpactíaj tech ne iluit. 
<span class="verse" id="LK15_25">25&#160;</span>Huan cuac iluichiutoque ya, ijcuacón in itayecancaconeu yetoya itequipan. Huan cuac hual mocuepac ya de nitequipan huan motoquijtihualaya ya campa ichan, ijcuacón yejua quicayic sequin tatzotzonani huan no quicayic que mijtotijtoyaj. 
<span class="verse" id="LK15_26">26&#160;</span>Huan ne tayecancaconet quinotzac se taquehual huan quitajtoltij de toni mochiutoc. 
<span class="verse" id="LK15_27">27&#160;</span>Ijcuacón ne taquehual quinanquilij in tayecancateconeu ijcuín: “Huan nochi nijín iluit mochiutoc porín ejcoc ya mocniu. Huan motat tatitanic ma ticmictican in cuacuejtzin ten tictomauque ya. Huan motat quichihuac nochi nijín, porín mocniu ocsepa ixnesico huan cuali ejcoc huan amo mococoa”. </div>
<div class='p'>
<span class="verse" id="LK15_28">28&#160;</span>Pero ne tayecancateconeu yolcualanic huan amo quinequía calaquiti tech ne iluit. Ica ya nojón ne itat calanquisac huan quitatautito itayecancaconeu ma calaquito. 
<span class="verse" id="LK15_29">29&#160;</span>Pero itayecancaconeu quinanquilij itat ijcuín: “Xiquita, cuali ticmati canachi xiutica ya nimitztequitilijtoc huan nachipa nimitztacamatihuitz. Huan amo queman tinechmacac nión se chivito para ma niiluichihua ihuan notasojicnihuan. 
<span class="verse" id="LK15_30">30&#160;</span>Pero axcan ejcoc ya ne moconeu que nochi quiahuiloto ya motomin ihuan sihuame ahuilnemini. Huan tejua ticmictilij in cuacuejtzin ten tictomaucayaj ya para tiquiluichihuilis”. </div>
<div class='p'>
<span class="verse" id="LK15_31">31&#160;</span>Ijcuacón itat quinanquilij iconeu ijcuín: “Noconetzin, tejua melau nachipa nohuan titequititoc huan axcan nochi noaxca yetoc momaco. 
<span class="verse" id="LK15_32">32&#160;</span>Pero axcan semi quinamiqui ma tiiluichihuacan huan ma timopactican. Porín mocnitzin poliuca ya queme yesquía momiquilisquía pero axcan ocsepa yoltinemi. Huan nijín noconeu ixpoliuca ya, pero axcan ocsepa ixnesico tohuan”.  </div>
<div class='psalmlabel' id='LK16_0'> 16</div>
<div class='s'>Nican tajtoa de queniu Jesús Temaquixtijque quitalij se nexcuitil de se tayecancataquehual den amo yolcuali </div>
<div class='p'>
<span class="verse" id="LK16_1">1&#160;</span>Huan Jesús quinmachtiaya imomachtijcahuan ica nijín nexcuitil: </div>
<div class='p'>―Se tonal oncaya se patrón ten semi rico ten quipiaya se itayecancataquehual. Huan mochihuac que acsame quiteluilitoj ne itayecancataquehual inahuac in patrón de que yejua quiahuilojtoc ten iixca in patrón. 
<span class="verse" id="LK16_2">2&#160;</span>Ijcuacón in patrón quinotzac ne itayecancataquehual huan quilij ijcuín: “¿Toni quijtosnequi nijín tajtolme ten nejua nictecaquilij de tejua? Axcan nicnequi ma tictepotztocacan tocuenta de motequiu porín axcan amo ticsentocas titequitis queme tinotayecancataquehual”. 
<span class="verse" id="LK16_3">3&#160;</span>Ijcuacón ne tayecanque taquehual pehuac moyolnemiliaya ijcuín: “Axcan, ¿toni nicchihuas porín nopatrón amo nechmacas oc tequit? Huan nejua amo semi nichicahuac para nisalontequitis. Huan no nipinahua para nimotaehuijtinemis. 
<span class="verse" id="LK16_4">4&#160;</span>Pero axcan nicmati de toni nicchihuas para cuac amo nicpías oc tequit, ijcuacón sequin notasojicnihuan nechselisque huan nechixpanoltisque campa ninchan”. 
<span class="verse" id="LK16_5">5&#160;</span>Ijcuacón ne tayecanque taquehual pehuac quinnotzac sejsé nochi neques ten quitahuiquiliayaj ipatrón. Huan in tayecanque taquehual quitajtoltij ne ten motoquico achto ijcuín: “¿Canachi tictahuiquilía nopatrón?” 
<span class="verse" id="LK16_6">6&#160;</span>Huan ne tagat quinanquilij ijcuín: “Nictahuiquilía mopatrón se ciento barriles de aceite”. Ijcuacón in tayecanque taquehual ocsepa quilij ijcuín: “Nican yetoc mocuenta; ximotalijtihuetzi huan xicchihua ocsé cuenta para ma ixnesi que tictahuiquilía sayó omepoal huan májtacti barriles. Huan de ompa xicfirmaro”. </div>
<div class='p'>
<span class="verse" id="LK16_7">7&#160;</span>Huan satepan in tayecanque taquehual quinotza ica ome tagat ten quitahuiquiliaya ipatrón huan quitajtoltij ijcuín: “Huan tejua, ¿canachi titahuica?” Huan yejua quilij ijcuín: “Nejua nictahuiquilía mopatrón cien medida de trigo, quijtosnequi macuil ciento almon de trigo”. Ijcuacón in tayecanque taquehual quilij ijcuín: “Nican yetoc mocuenta. Ximotalijtihuetzi huan xicchihua ocsé cuenta para ma ixnesi que tictahuiquilía sayó nahuipoal medidas de trigo, quijtosnequi queme nahui ciento almon de trigo”. 
<span class="verse" id="LK16_8">8&#160;</span>Huan de ompa Jesús quinilij in tacaquini que in patrón cuac quimatic toni quichihuac itayecancataquehual ten amo yolcuali, ijcuacón in patrón quicuatamatcaitac itayecancataquehual porín cuali yolmajsitoc ya tech nitequiu. Huan no ijcón mochiutoc axcan porín in talticpacuani ten axcan nentinemi, yejuan nojonques cachi cuatamatocque tech nintequiu huan quiyolicnelíaj in tagayot. Huan in taneltocani ten tacuautamatinemij ica tanextzin de Dios, yejuan nojonques monequi ma mofuerzajuican de mochihuasque míac amigos ijcón queme quichiutocque in talticpacuani ten amo taneltocani. </div>
<div class='p'>
<span class="verse" id="LK16_9">9&#160;</span>Huan Jesús ocsepa quinilij imomachtijcahuan ijcuín: </div>
<div class='p'>―Huan namechilía que xicyectequitiltican ica cuali namoricojyo ten poutoc nican talticpac para ijcón nanquipiasque míac namotasojicnihuan ten tacuautamatisque ihuan Dios. Huan cuac namoricojyo tajtamis ya, ijcuacón Totajtzin Dios ihuan itaneltocacahuan namechselisque nepa eluiyactzinco campa nansenyetosque sen nachipa. </div>
<div class='p'>
<span class="verse" id="LK16_10">10&#160;</span>Huan Jesús ocsepa quilij ijcuín: </div>
<div class='p'>―Huan ne tagat ten tequititinemi ica nejmach masqui tepitzin san nitequiu, yejua ne no tequititinemis ica nejmach masqui míac tequit quichiutinemis. Huan ne tagat ten tequititinemi ica tatzihuilis masqui tepitzin san, yejua ne no tequititinemis ica tatzihuilis masqui míac tequit quipías. 
<span class="verse" id="LK16_11">11&#160;</span>Huan tacán namejuan nanquitequitiltíaj ica tatzihuilis namoricojyo ten poutoc nican talticpac san, ijcuacón Dios amo no namechmactilis xictequitilitican ne yec ricojyot de hualeutoc ne eluiyactzinco ten amo queman tamis. 
<span class="verse" id="LK16_12">12&#160;</span>Huan tacán namejuan nanquitatequiutíaj ica tatzihuilis ne ricojyot ten poutinemi ihuan in talticpacuani ten Dios namechtaneutij san, ijcuacón Dios amo no namechaxcatilis se ricojyot de eluiyactzinco ten amo queman tamis para xictatequiutijtinemi tejua san. </div>
<div class='p'>
<span class="verse" id="LK16_13">13&#160;</span>Huan Jesús ocsepa quinilij imomachtijcahuan ijcuín: </div>
<div class='p'>―Amo aquen se taquehual huelis quintequitilis ome patrónes sepan san. Porín como ijcón quichihuas ne taquehual, ijcuacón pehuas quitahuelitas se patrón huan quitasojtas in ocsé. Oso no pehuas quitacamatis se patrón huan quimohuispolos in ocsé. Ica ya nojón namechilía que namejuan amo huelis nanquitequitilijtinemisque Totajtzin Dios huan in ricojyot sepan san. </div>
<div class='p'>
<span class="verse" id="LK16_14">14&#160;</span>Huan ompa yetoyaj sequi tamatinime fariseos ten quicactoyaj nochi tajtolme de Jesús huan nochi yejuan sayó quitasojtayaj tomin. Ica ya nojón yejuan quiquejqueloayaj Jesús ica ne por itajtolis. 
<span class="verse" id="LK16_15">15&#160;</span>Ijcuacón Jesús quinilij ne fariseos ijcuín: </div>
<div class='p'>―Namejuan nanfariseos nanmopohuaj que nanyolchipauque ya ninixpan in tagayot, pero in Totajtzin Dios cuali namechyolojixmati. Huan Totajtzin Dios quitahuelitztinemi ne nohueyinequilis de ne taca ten mohuejueyinectinemij huan mopohuaj hueyi chihuanime. </div>
<div class='s'>Nican tajtoa de ne tanahuatil de Moisés huan ne ihueyi chicahualis de Dios </div>
<div class='p'>
<span class="verse" id="LK16_16">16&#160;</span>Huan ocsepa Jesús quinmachtiaya in tagayot ijcuín: </div>
<div class='p'>―In tanahuatil de Moisés huan ne tanextililisme den tanahuatiani, nochi yejuan namechualyecantihualayaj hasta in tonal cuac nemico in Juan Taahuijque. Pero cuac ixnesico Juan, ijcuacón yejua pehuac namechnextilía in cuali Tajtoltzin de que Dios namechyolyecantiu ica ichicahualis. Ica ya nojón nochi namejuan monequi ximofuerzahuijtiyacan para ma Dios ma namechyolyecantiyás ica ichicahualis. 
<span class="verse" id="LK16_17">17&#160;</span>Huan no namechilía que huelis tajtamis nochi ten tiquitaj ne ejecaixco huan nican talticpac. Pero namechyequilía que nochi in itanahuatiltzitzin de Dios, yejuan nojonques amo tajtamitihue san. Ta, yec motamichihuatij. </div>
<div class='s'>Nican tajtoa de queniu Jesús Temaquixtijque quinmachtij de ne sihuacacahualis huan de ne tagacacahualis </div>
<div class='r'>(Mt. 19.1‑12; Mr. 10.1‑12) </div>
<div class='p'>
<span class="verse" id="LK16_18">18&#160;</span>Huan Jesús ocsepa quinilij in tagayot ijcuín: </div>
<div class='p'>―Tacán se tagat quicahua isihuau huan monamictis ihuan ocsé sihuat, ijcuacón ne tagat motajtacolmacas ya queme se ahuilnenque. Huan no tacán ocsé tagat monamictis ihuan ne tesihuau quicautocque, ijcuacón ne tagat motajtacolmacas ya queme se ahuilnenque. </div>
<div class='s'>Nican Jesús Temaquixtijque quitalij se nexcuitil de se tagat rico huan se motaehuijque monotza Lázaro </div>
<div class='p'>
<span class="verse" id="LK16_19">19&#160;</span>Huan Jesús ocsepa quinilij in tagayot ijcuín: </div>
<div class='p'>―Se tonal oncaya se tagat rico ten motaquentiaya ica cuajcuali tilma ten semi cualtzitzin alaxtic. Huan in rico mosta mosta taluichihuaya huan tatacuaya ca míac cualnescayot. 
<span class="verse" id="LK16_20">20&#160;</span>Pero nojón tonalme no nemía se pobre ten monotzaya Lázaro huan yejua nochi ninacayo sahuayojtoya huan motaliaya icaltenteno de ne rico. 
<span class="verse" id="LK16_21">21&#160;</span>Huan no ne Lázaro quinequía ixhuis ica ne tacualis ten quitencajcahuaya in rico ne ten huetzía mesajtampa. Huan ompa campa motaliaya in Lázaro hualayaj in itzcuinme huan quipajpalohuiliayaj nicocohuan. 
<span class="verse" id="LK16_22">22&#160;</span>Huan mochihuac que se tonal momiquilij ne motaehuijque Lázaro huan yejua cuiyacque in ángeles de Dios nepa iixpan Abraham campa quilíaj paraíso. Huan amo huejcahuac huan no momiquilij in rico huan yejua quitalpachojque. 
<span class="verse" id="LK16_23">23&#160;</span>Huan ne rico tajyohuijtoya ya ne mictan campa tajyohuíaj nochi neques ten amo tacuautamatij ihuan Dios. Huan ne rico moixajocuic huan conita in Abraham huan no conita ne motaehuijque Lázaro iixpan in Abraham. 
<span class="verse" id="LK16_24">24&#160;</span>Ijcuacón ne rico contzajtzilij ijcuín: “Notajtzin Abraham, nechonyolicneli. Huan xicnahuati ne Lázaro ma huiqui huan ma nechnejnepiltaliliqui tzictzin atzin masqui ica imajpil san para ma niyolsehui porín nican semi nitajyohuijtoc tech in tit”. </div>
<div class='p'>
<span class="verse" id="LK16_25">25&#160;</span>Pero in Abraham quinanquilij ijcuín: “Noconeu, xiquelnamiqui san que tejua nochi ticpixtinemía ten ticnequía tech monemilis. Huan no xiquelnamiqui que nijín Lázaro sayó tajyohuiaya tech inemilis. Ica ya nojón axcan in Lázaro cualtzin yolseucayetoc nican; huan tejua titajyohuijtoc. 
<span class="verse" id="LK16_26">26&#160;</span>Huan no xicmati que techxelojtoc se hueyi tecoch. Ica ya nojón tejuan amo huelis tipanosque para tamechajsitihue huan nión no namejuan amo huelis nanualpanosque para nantechajsiquihue”. 
<span class="verse" id="LK16_27">27&#160;</span>Ijcuacón ne rico quilij Abraham ijcuín: “Nimitzontatautía, tejuatzin Notajtzin Abraham, xicontitani Lázaro ma yohui ichan notajtzin. 
<span class="verse" id="LK16_28">28&#160;</span>Porín ompa yetocque macuil nocnihuan oc. Huan nicnequi que ma Lázaro ma yohui ma quinnojnotzati, para que yejuan ma amo no hualacan nican campa nejua nitajyohuijtoc”. 
<span class="verse" id="LK16_29">29&#160;</span>Pero Abraham ocsepa quilij in rico ijcuín: “Amo nicchihuas porín yejuan quipixtocque inmaco in tanahuatil de Moisés huan in tanextililisme den tanahuatiani de Dios. Monequi que mocnihuan ma yejuan ma quicaquican huan ma quitacamatiyacan nochi nojón tanextililisme de Dios”. 
<span class="verse" id="LK16_30">30&#160;</span>Huan de ompa in rico tananquilij ijcuín: “Notajtzin Abraham, quema, nocnihuan quipixtocque in Tajtoltzin de Dios, pero achá cachi quineltocasque como yohui se ánima quinnojnotzati para que ma yejuan ma moyolnemilican de nintajtacoluan”. 
<span class="verse" id="LK16_31">31&#160;</span>Pero in Abraham quilij in rico ijcuín: “Tacán mocnihuan amo quinequij quitacamatisque in Moisés huan nión no quinequi quincaquilisque ne tanahuatiani, ijcuacón yejuan amo no quineltocasque nijín Tajtoltzin de Dios, masqui se tagat panquisas yoltoc intzalan in ánimajme huan quinnojnotzati”.  </div>
<div class='psalmlabel' id='LK17_0'> 17</div>
<div class='s'>Nican Jesús Temaquixtijque quinmachtij de cuac se tagat quitepotamía ocsé tagat tech in tajtacol </div>
<div class='r'>(Mt. 18.6‑7, 21‑22; Mr. 9.42) </div>
<div class='p'>
<span class="verse" id="LK17_1">1&#160;</span>Huan Jesús quinilij imomachtijcahuan ijcuín: </div>
<div class='p'>―Nachipa oncatiyás in ohuijcayot ten quintajyohuiltía huan quintepotamíaj notaneltocacahuan ma huetzican tech in tajtacol. Pero semi teicneltiani ne talticpacuani ten quintepotamíaj notaneltocacahuan tech in tajtacol. 
<span class="verse" id="LK17_2">2&#160;</span>Porín cachi cuali para yejuan ma se quinquechpilohuili se hueyi tet queme se metat huan ma se quinatamota tech in hueyíat den mar. Cachi cuali para yejuan que ma momiquiliani huan ma amo quintepotamican nijín notaneltocacahuan tech in tajtacolnemilis. 
<span class="verse" id="LK17_3">3&#160;</span>Huan namechilía que cuali ximoyecpixtiyacan tech namejuan namonemilis san. Tacán se mocniu motajtacolmaca mopampa, ijcuacón tejua xictacahualti ma amo ijcón quichihua oc. Huan tacán ne mocniu moyolnemilía de nitajtacoluan, ijcuacón tejua xictapojpolui ya. 
<span class="verse" id="LK17_4">4&#160;</span>Huan ma tiquijtocan que ne moicniu motajtacolmaca mopampa chicojpa tech se tonal huan yejua hualas chicojpa tech se tonal huan mitziliquiu ijcuín: “Axcan nimoyolnemilij ya de notajtacoluan”. Ica ya nojón Nejuatzin nimitzilia tejua, xictapojpolui. </div>
<div class='s'>Nican tajtoa de queniu imomachtijcahuan de Jesús Temaquixtijque quitatautijque que quinmajxitili nintacuautamatilis de Dios </div>
<div class='p'>
<span class="verse" id="LK17_5">5&#160;</span>Huan itanojnotzcahuan de Jesús quitatautijque ijcuín: </div>
<div class='p'>―Totecotzin, xitechonmajxitili totacuautamatilis cachi oc. </div>
<div class='p'>
<span class="verse" id="LK17_6">6&#160;</span>Ijcuacón in Totecotzin quinanquilij ijcuín: </div>
<div class='p'>―Tacán namejuan nanquipiasquíaj tzictzin san tacuautamatilis de Dios queme ne mostazajtet, ijcuacón nanuelisquíaj nanquinojnotzasquíaj ne hueyi cuohuit ten quilía sicómoro porín ne cuohuit queme yesquía se ohuijcayot ten namechtzatzacuilisquía. Huan tiquilis ijcuín: “Tejua, ximohuijuita de nican huan xihuetziti ne tatajco den mar”. Huan como ijcón nanquilisquíaj, ijcuacón ne cuohuit namechtacamatisquía. </div>
<div class='s'>Nican Jesús Temaquixtijque quitalij se nexcuitil de se taquehual huan de nitequiu </div>
<div class='p'>
<span class="verse" id="LK17_7">7&#160;</span>Huan Jesús ocsepa quinilij in tagayot ijcuín: </div>
<div class='p'>―Achá senme de namejuan nanquipíaj se namotaquehual ten tayuntajuijtinemi oso tatacualtijtinemi ica in tapialme. Huan cuac yejua mohualcuepa ya de nitequiu, ijcuacón namejuan amo nanquilíaj ijcuín: “Tejua totaquehual, ximosehuiqui huan xitacuaqui nican campa tomesa”. 
<span class="verse" id="LK17_8">8&#160;</span>Ta, namejuan nanquilía ijcuín: “Tejua, totaquehual, xinechtacualchihuili huan ximoyectataliti para tinechtamacas ica tacualis huan ica vino. Huan cuac nejua nitamitacuas ya, ijcuacón tejua no huelis titacuas ya huan titayis movino”. 
<span class="verse" id="LK17_9">9&#160;</span>Huan namejuan amo nanquitasojcamachilíaj ne taquehual cuac quitamichihuac ya ne tequit ten namejuan nanquinahuatijque; melau amo ijcón nanquichihuaj. 
<span class="verse" id="LK17_10">10&#160;</span>Huan no namejuan nantaneltocani, cuac nanquitamichihuasque ya namotequiu, ijcuacón monequi nanquijtosque ijcuín: “Tejuan titaquehualme ten amo teyica ticualtíaj, porín ticchiuque sayó ten ticnemiliayaj que monequía ticchihuasque. Cachi cuali ma ticnemilijtiyacan que nachipa ma timotequitilijtiyacan Yejuatzin cachi oc huan que Yejuatzin technajnahuatía”. </div>
<div class='s'>Nican Jesús Temaquixtijque quipajtij májtacti cocoyani ten ninnacayo cocotocatiayaj </div>
<div class='p'>
<span class="verse" id="LK17_11">11&#160;</span>Huan Jesús quisentocaya niojpan para ajsis Jerusalén. Huan panotiaya campa talnamic de Galilea huan de Samaria. 
<span class="verse" id="LK17_12">12&#160;</span>Huan cuac Yejuatzin ajsic se pueblojtzin, ijcuacón quinamiquicoj Jesús májtacti cocoyani ten ninnacayo cocotocatoc. Pero yejuan sayó mohualquetzque ne huejca san de Jesús, porín nincocolis huelis quimamahuas ocsequin tagayot. 
<span class="verse" id="LK17_13">13&#160;</span>Huan yejuan contzajtziliayaj Jesús huan quilijque ijcuín: </div>
<div class='p'>―Tejuatzin Jesús, tiontamachtijque, xitechonyolicneli huan xitechonpajti. </div>
<div class='p'>
<span class="verse" id="LK17_14">14&#160;</span>Pero cuac Jesús quinitac ya, ijcuacón Yejuatzin quinilij ijcuín: </div>
<div class='p'>―Xiyacan ximotenextilitij inixpan in tiopixcame judíos que namejuan nanchipauque ya. </div>
<div class='p'>Huan mochihuac que cuac yayaj ya ne cocoyani, ijcuacón yejuan pajtijque huan mocauque chipauque. 
<span class="verse" id="LK17_15">15&#160;</span>Huan senme de yejuan cuac moitac que pajtic ya, ijcuacón mohualcuepato huan quimohuistilijtihualaya Totajtzin Dios ica hueyi itzajtzilis. 
<span class="verse" id="LK17_16">16&#160;</span>Huan yejua motancuaquetzac iixpan Jesús huan motentocac huan moixacaquetzac talpan. Huan de ompa quitasojcamachilij Jesús. Huan nijín tagat ten pajtic ya yejua cayot de Samariajcopaca. 
<span class="verse" id="LK17_17">17&#160;</span>Ijcuacón Jesús quitajtoltij ijcuín: </div>
<div class='p'>―Huan Nejuatzin namechpajtij nanmajtacme. Huan in ocsequin chicnahuin, ¿can yetoc ne taca judíos ten nopueblojcahuan? ¿Can yetocque? 
<span class="verse" id="LK17_18">18&#160;</span>Huan tejua tianaltecocayot huan sayó tejua tihualmocuepato para ticmohuistilis Totajtzin Dios. </div>
<div class='p'>
<span class="verse" id="LK17_19">19&#160;</span>Ica ya nojón nimitzilía ijcuín: </div>
<div class='p'>―Ximoquetza huan xiyó ya, nimitzpajtij ya porín tejua titacuautamactic ya nohuan. </div>
<div class='s'>Nican Jesús Temaquixtijque quinmachtij in tacaquini de queniu monextiquiu ichicaucahuelilis huan nihueyicualtziyo nican talticpac </div>
<div class='r'>(Mt. 24.23‑28, 36‑41) </div>
<div class='p'>
<span class="verse" id="LK17_20">20&#160;</span>Huan in tamatinime fariseos quitajtoltijque Jesús ijcuín: </div>
<div class='p'>―¿Quemanían monextiquiu ne ichicaucacualtziyo de Dios de que Yejuatzin techyolyecantiyás nican talticpac? </div>
<div class='p'>Huan Jesús quinnanquilij ijcuín: </div>
<div class='p'>―Amo aquen huelis quitasque cuac monextiquiu ne ichicaucacualtziyo de Dios nican talticpac. 
<span class="verse" id="LK17_21">21&#160;</span>Ica ya nojón amo huelis se quinilis ijcuín: “Nican yetoc ne ichicaucahuelis de Dios”, oso “Ne yetoc ya”. Huan amo huelis ijcón se quilis porín ne ichicaucacualtziyo de Dios ipa ejcoc ya huan mochiutoc ya totzalan. </div>
<div class='p'>
<span class="verse" id="LK17_22">22&#160;</span>Huan Jesús ocsepa quinilij imomachtijcahuan ijcuín: </div>
<div class='p'>―Ejcosque in tonalme cuac namejuan nanquiyolnejnequij nanquitasque oc ne tonal cuac Nejuatzin ni Yectagatzin de Dios nitayecanaquiu nican talticpac pero namejuan amo nanquitasque. 
<span class="verse" id="LK17_23">23&#160;</span>Huan ijcón in talticpacuani namechilisque ijcuín: “Cristo nican tayecantoc”. Oso namechilisque ijcuín: “Cristo nepa tayecantoc”. Ijcuacón amo xiyacan huan amo xiquinneltoquilican. 
<span class="verse" id="LK17_24">24&#160;</span>Huan ijcón queme nanquitaj cuac tapetani sepa san ejecaixco, no ijcón yesqui tech ne tonal cuac Nejuatzin ni Yectagatzin de Dios nimohualuicas nican talticpac. Porín ijcuac nannechitasque nihualajtos ica nochi nochicaucacualtziyo. 
<span class="verse" id="LK17_25">25&#160;</span>Pero achtopa que ocsepa nimohualuicas nican talticpac monequi que achto nitajyohuis. Huan ne talticpacuani ten axcan nentinemij, yejuan nojonques monequi que nechmajpehuasque huan nechtajyohuiltisque. </div>
<div class='p'>
<span class="verse" id="LK17_26">26&#160;</span>Huan ijcón queme mochihuac se ixpolihuilis ne tonalme cuac Noé nemico, no ijcón mochihuas ne ixpolihuilis tech in tonal cuac Nejuatzin ni Yectagatzin de Dios nimohualuicas nican talticpac. 
<span class="verse" id="LK17_27">27&#160;</span>Huan tech ne tonalme cuac nemico Noé, ijcuacón in talticpacuani sayó tatacuayaj huan mohuintiayaj huan monamictiayaj huan mosihuamonijtantinemíaj. Huan nijín ijcón quichiutoyaj hasta ne tonal cuac in Noé calayic tech ne hueyi barco ten quilía arca. Huan ijcón Dios quinualtitanilij ne hueyi tetzaucaquiohuit huan nochi in tagayot momiquilijque. </div>
<div class='p'>
<span class="verse" id="LK17_28">28&#160;</span>Huan no mochihuac in ixpolihuilis tech ne tonalme cuac Lot nemico. Porín in talticpacuani sayó tatacuayaj huan tahuanayaj huan tacohuayaj huan tanamacayaj huan tatocayaj huan calchihuayaj. 
<span class="verse" id="LK17_29">29&#160;</span>Pero tech ne tonal cuac in Lot quisac de ne pueblo de Sodoma, ijcuacón Dios quinualpixohuilij tit huan azufre impan in talticpacuani huan ijcón quintamimictij nochi. 
<span class="verse" id="LK17_30">30&#160;</span>Huan no ijcón mochihuas se ixpolihuilis tech in tonal cuac nimonextiquiu Nejuatzin ni Yectagatzin de Dios. </div>
<div class='p'>
<span class="verse" id="LK17_31">31&#160;</span>Huan tech ne tonal cuac nimonextiquiu ya, tacán acsá moajsi necalcuaco, ijcuacón yejua ma amo temo para quiquixtitiu ten niaxca nepa calijtic. Huan no ijcón tacán acsame moajsi ne itequipan, ijcuacón ma amo mohualcuepacan nichan para quiquixtiquiu ten niaxca. 
<span class="verse" id="LK17_32">32&#160;</span>Ica ya nojón namechilía cuali xiquelnamictiyacan de queniu momiquilij ne isihuau de Lot. 
<span class="verse" id="LK17_33">33&#160;</span>Huan neques ten quiyolnejnequij quimaquixtisque ninnemilis, yejuan nojonques quixpolosque ninnemilis. Huan nochi neques ten quipía tanejnequilis de motemactisque nohuan hasta tajyohuisque huan quipolosque ninnemilis, yejuan nojónques nentinemisque sen nachipa. 
<span class="verse" id="LK17_34">34&#160;</span>Huan no namechilía que cuac Nejuatzin nimohualuicas, ijcuacón tech ne tayohuac yetosque ome tech se cochpetat san. Huan Dios quiajocuis se huan quicahuas in ocsé. 
<span class="verse" id="LK17_35">35&#160;</span>Huan no tech ne tonal cuac nimohualuicas, ijcuacón ome sihuame sen tixcuechojtosque. Huan Dios cajocuis se huan quicahuas in ocsé. 
<span class="verse" id="LK17_36">36&#160;</span>Huan no tech ne tonal cuac Nejuatzin nimohualuicas, ijcuacón ome taca tequititosque milajpa. Huan Dios cajocuis se huan ocsé quicahuas. </div>
<div class='p'>
<span class="verse" id="LK17_37">37&#160;</span>Ijcuacón imomachtijcahuan quitajtoltijque Jesús ijcuín: </div>
<div class='p'>―Totecotzin, ¿can mochihuaquiu nochi nijín? </div>
<div class='p'>Huan Jesús quinanquilij ijcuín: </div>
<div class='p'>―Campa yesqui huetztoc se miquet, no ompa mosentilíaj míac tzopilome. Porín cuali quimatij ne tzopilome can huetztoc se miquet huan ompa mosentilijtihuetzij. Huan no ijcón mosentilijtihuetzisque notaneltocacahuan cuac Nejuatzin nimohualuicas nican talticpac.  </div>
<div class='psalmlabel' id='LK18_0'> 18</div>
<div class='s'>Nican tajtoa de que Jesús Temaquixtijque quinmachtij in tacaquini ica se nexcuitil de se sihuacahual huan se taixejecojque ten amo yolcuali </div>
<div class='p'>
<span class="verse" id="LK18_1">1&#160;</span>Huan ijcón Jesús quinmachtij in tagayot ica se nexcuitil de monequi ma motatatautilisque ihuan Dios huan ma amo yolcuetahuican de motatatautilisque. 
<span class="verse" id="LK18_2">2&#160;</span>Huan Jesús quinilij ijcuín: </div>
<div class='p'>―Huan oncaya tech se pueblo se tequihua juez ten amo quimohuistilíaya Dios huan nión no quitacachihuaya in tagayot. 
<span class="verse" id="LK18_3">3&#160;</span>Huan tech nojón mismo pueblo no oncaya se sihuacahual. Huan nojón sihuacahual mosta mosta conitaya juez huan quitatautiliaya in juez ijcuín: “Xinechonmaquixtis imaco ne ten nechchihuilij ten amocuali”. 
<span class="verse" id="LK18_4">4&#160;</span>Huan míac tonalme panocque ya huan ne juez amo quinequía quipalehuis ne sihuacahual. Pero satepan ne juez pehuac moyolnemiliaya ijcuín: “Nejua amo nicmohuistilía Dios huan nión no niquintacachihua in tagayot. 
<span class="verse" id="LK18_5">5&#160;</span>Pero queme nijín sihuacahual quisentoca nechcuejmoloqui, ica ya nojón nicpalehuis ne sihuacahual para ma amo quisentoca oc huiqui. Porín amo cachi nitaxicos oc de que ma quisentoca nechcuejsoqui”. </div>
<div class='p'>
<span class="verse" id="LK18_6">6&#160;</span>Ijcuacón Jesús quinilij in tagayot ijcuín: </div>
<div class='p'>―Cuali xicaquican ten quijtojca ne juez ten amo yolcuali. 
<span class="verse" id="LK18_7">7&#160;</span>Porín Totajtzin Dios no ijcón quichihuas huan Yejuatzin techpalehuis huan techmaquixtis porín tejuan tiitaijitaluan huan tejuan timotatatautilíaj yohual itonal que Yejuatzin ma techpalehui. Huan no namechilía que Totajtzin Dios amo huejcahuas de techpalehuis. 
<span class="verse" id="LK18_8">8&#160;</span>Huan no namechilía que Totajtzin Dios niman namechpalehuijtiyás. Pero cuac Nejuatzin ni Yectagatzin de Dios nimohualuicas ya nican talticpac, ijcuacón tech nojón tonal, ¿xe niquinajsis oc neques ten melau nohuan tacuautamatinemij nican talticpac? </div>
<div class='s'>Nican Jesús Temaquixtijque quitalij se nexcuitil de se fariseo huan de se tatopaluijque </div>
<div class='p'>
<span class="verse" id="LK18_9">9&#160;</span>Huan Jesús ocsepa quinmachtía in tagayot ica se nexcuitil de ne taca ten mopohua yolchipauque huan de ne taca ten quinmohuispoloaj ocsequin tagayot. Huan Jesús quiniliayaj ijcuín: </div>
<div class='p'>
<span class="verse" id="LK18_10">10&#160;</span>―Se tonal mochihuac que ome taca yajque campa tiopan de judíos para ompa motatatautilisque ihuan Dios. Se tagat catca tamatque fariseo huan in ocsé tagat catca tatopaluijque ica tomin. 
<span class="verse" id="LK18_11">11&#160;</span>Huan mochihuac que ne fariseo moquetzac huan majyá monojnotzaya iselti san pero quijtoj ijcuín: “Notajtzin Dios, nimitztasojcamachilía porín nejua amo niquinnejnehuilía queme ne ocsequin taca ten tachtequini huan queme neques ten semi amo yolchipauque huan queme neques ten ahuilnentinemij. Huan nión no amo nicnejnehuilía queme ne tatopaluijque. 
<span class="verse" id="LK18_12">12&#160;</span>Nejuatzin cachi oc nicchiutinemi cuali chihualisme huan que ocsequin taca. Porín nejua nimosahua ojpa se semana huan no nictemactía nodiezmo de nochi ten nimotatanilía”. </div>
<div class='p'>
<span class="verse" id="LK18_13">13&#160;</span>Pero ne tatopaluijque moquetzac ne huejca san huan yejua hasta amo quinequía ajcotachías ne eluiyactzinco. Ta, yejua cachi oc moelmajmagaya porín yejua cajsicamatic que hueyi tajtacolejque iixpantzinco Dios. Ica ya nojón yejua motatatautiliaya ihuan Dios huan quiliaya ijcuín: “Notajtzin Dios, nechonyolicneli porín nejua semi nitajtacole”. </div>
<div class='p'>
<span class="verse" id="LK18_14">14&#160;</span>Huan de ompa Jesús quilij ijcuín: </div>
<div class='p'>―Namechonyequilía que ne tatopaluijque Dios quipohuac yolchipahuac. Huan de ompa yajqui ichan yolpactiya. Pero ne tagat fariseo Dios amo quipohuac yolchipahuac. Ica ya nojón nochi neques ten mohueyimatisque, yejuan nojonques Dios quinpohuati que amo teyi chihuanime. Pero nochi neques ten mopohuasque amo teyi chihuanime, yejuan nojonques Dios quinueyicualnextijtiyás. </div>
<div class='s'>Nican tajtoa de queniu Jesús Temaquixtijque quintiochihuac coneme </div>
<div class='r'>(Mt. 19.13‑15; Mr. 10.13‑16) </div>
<div class='p'>
<span class="verse" id="LK18_15">15&#160;</span>Huan sequin tetatme quinualcuij coneme campa yetoya Jesús para ma Yejuatzin quincuamapacho huan quintiochihuas. Pero cuac imomachtijcahuan quitacque ya nochi ten mochiutoc, ijcuacón yejuan peuque quintacahualtiayaj ne tetatme ten quinualcuíaj ninconehuan. 
<span class="verse" id="LK18_16">16&#160;</span>Pero Jesús quinnotzac imomachtijcahuan huan quinilij ijcuín: </div>
<div class='p'>―Xiquincahuacan ne coneme ma hualacan nohuan huan amo xiquintacahualtican. Porín ne coneme tacuautamatinemij notechcacopaca. Huan no namechilía nochi naquen motemacas nohuan ma niquinyolyecana ijcón queme ne coneme, yejuan nojonques Dios quinyolyecantiyás ica ihueyichicahualis. </div>
<div class='p'>
<span class="verse" id="LK18_17">17&#160;</span>Huan Jesús ocsepa quinilij ijcuín: </div>
<div class='p'>―De yec melau ten namechilía que semi monequi ximochihuacan queme nijín coneme ten motemactijque nomaco. Huan tacán acsá amo motemactía imaco Yejuatzin queme se conetzin, ijcuacón Dios amo quiyolyecantiyás ne tagat ica ihueyichicahualis. </div>
<div class='s'>Nican tajtoa de queniu Jesús Temaquixtijque quinojnotzac se telpocat rico </div>
<div class='r'>(Mt. 19.16‑30; Mr. 10.17‑31) </div>
<div class='p'>
<span class="verse" id="LK18_18">18&#160;</span>Huan se tonal se tiopan tayecanque quitajtoltij Jesús ijcuín: </div>
<div class='p'>―Tamachtijque Tejuatzin, tionyolcuali. ¿Toni monequi nicchihuas para nicpías ne yecnemilis sen nachipa? </div>
<div class='p'>
<span class="verse" id="LK18_19">19&#160;</span>Huan Jesús quinanquilij ijcuín: </div>
<div class='p'>―¿Queyé tinechnotza que niyolcuali? Porín xicmati que amo aca ocsé oc yolcuali. Ta, sayó se aquen yolcuali huan Yejuatzin ya in Totajtzin Dios. 
<span class="verse" id="LK18_20">20&#160;</span>Tejua cuali ticmati in tanahuatil de Dios ten quijtoa ijcuín: “amo xisihuapapatatinemi; amo no xictemicti; amo no xitachtequi; amo no xitajtolerojtijtinemi; xicmohuistiliti motajtzin huan monantzin”. </div>
<div class='p'>
<span class="verse" id="LK18_21">21&#160;</span>Ijcuacón ne tiopan tayecananque quilij Jesús ijcuín: </div>
<div class='p'>―Nochi nijín nictacamatihuitz ya desde cuac nipili oc nicatca. </div>
<div class='p'>
<span class="verse" id="LK18_22">22&#160;</span>Huan cuac Jesús quicayic nijín nitananquililis de netequihua tiopan tayecanque, ijcuacón Yejuatzin quilij ijcuín: </div>
<div class='p'>―Xicaqui tejua, mitzpoloa se taman oc. Monequi xiyó xicnamacati nochi ten moaxca huan xiquinxejxelohuiliti in taca ten amo teyi quipíaj. Huan como ijcón ticchihuas, ijcuacón ticpías in hueyi paquilis huan yec yectolis queme se tetayocolil de ne eluiyactzinco. </div>
<div class='p'>Huan no nimitzilía tejuatzin ijcuín: </div>
<div class='p'>―Xihuiqui nohuan huan xinechtoctiliqui huan xinechtacamatinemi. </div>
<div class='p'>
<span class="verse" id="LK18_23">23&#160;</span>Pero cuac in tiopan tayecanque ten rico quicayic ya nochi nijín tajtolme de Jesús, ijcuacón yejua semi moyolcocojtiyá porín quipiaya míac ricojyot. 
<span class="verse" id="LK18_24">24&#160;</span>Huan Jesús quitac ne tiopan tayecanque ten tequihua que semi quiyolcocoj ica por ne tajtolme ten Yejuatzin quilij. Ica ya nojón Jesús quinilij imomachtijcahuan ijcuín: </div>
<div class='p'>―Semi ohui para in ricojme que motemactisque inahuactzinco Dios para que Yejuatzin quinyolyecanas ica ihueyichicahualis. 
<span class="verse" id="LK18_25">25&#160;</span>Huan ocsepa namechilía que amo huelis nalpanos se hueyi tapial ten monotza camello campa coyoctic in acoxa. Huan amo no huelis motemactijtiyás se rico inahuactzinco Dios para que Yejuatzin quiyolyecantiyás ica ihueyichicahualis, como yejua tacuautamatinemi itech niricojyo. </div>
<div class='p'>
<span class="verse" id="LK18_26">26&#160;</span>Huan cuac in tacaquini quicacque ya nochi nijín, ijcuacón yejuan quimoucacque huan quitajtoltijque Jesús ijcuín: </div>
<div class='p'>―Como ijcón mochihuas, amo aquen huelis maquisas de nitajtacoluan. </div>
<div class='p'>
<span class="verse" id="LK18_27">27&#160;</span>Huan Jesús quinnanquilij ijcuín: </div>
<div class='p'>―In taca amo huelisque momaquixtisque yejuan san, como amo yec tacuautamatij inahuatzinco Dios. Pero Totajtzin Dios, quema, Yejuatzin cuali huelis quinmaquixtis in tagayot. </div>
<div class='p'>
<span class="verse" id="LK18_28">28&#160;</span>Ijcuacón in Pedro quilij Jesús ijcuín: </div>
<div class='p'>―Xiconita tejuatzin, tejuan ticauque ya nochi ten ticpíayaj huan nochi tejuan timitztoctilijtinemij para timitztacamatisque. </div>
<div class='p'>
<span class="verse" id="LK18_29">29&#160;</span>Ijcuacón Jesús quinanquilij nochi imomachtijcahuan ijcuín: </div>
<div class='p'>―De yec melau ten namechilía, cuali nanquichiutocque de nanquicahuaj namocaluan huan namoicnihuan huan namosihuahuan huan namoteiscaltijcahuan huan namoconehuan. Huan nochi nijín nanquincahuaj porín namejuan nanquiyolnejnequij que Dios namechyolyecantiyás ica ihueyichicahualis. 
<span class="verse" id="LK18_30">30&#160;</span>Huan como namejuan nanquicauque ya nochi nijín taman, ijcuacón Dios namechmactilijtiyás tech nijín tonalme cachi míac oc huan que ne ten nanquicauque ya. Huan no Dios namechseliltis ne nemilis nachipa ne eluiyactzinco tech in tonalme ten huitze oc. </div>
<div class='s'>Nican Jesús Temaquixtijque quitetapohuij imomachtijcahuan ica expa de que ejcotoc ya imiquilis </div>
<div class='r'>(Mt. 20.17‑19; Mr. 10.32‑34) </div>
<div class='p'>
<span class="verse" id="LK18_31">31&#160;</span>Huan Jesús quinnotzac in majtactiomome imomachtijcahuan seco de se ojti huan quinilij ijcuín: </div>
<div class='p'>―Xiquitacan tejuan, titejcotiyohue para Jerusaléncopaca huan ompa motamichihuas nochi tajtolme ten quijcuilojca ne huejcau tanahuatiani de Dios cuac yejuan tajtoayaj de Nejuatzin ni Yectagatzin de Dios. 
<span class="verse" id="LK18_32">32&#160;</span>Huan ompa Jerusaléncopaca nechtemactisque inmaco in tagayot ten amo judíos huan nechquejquelosque huan nechuijuicaltisque huan nechchichijchasque. 
<span class="verse" id="LK18_33">33&#160;</span>Huan de ompa nechuitequisque huan nechmictisque. Pero ipan eyi tonalica nipanquisas niyoltoc intzalan in ánimajme. </div>
<div class='p'>
<span class="verse" id="LK18_34">34&#160;</span>Pero ne imomachtijcahuan amo cajsicamatque toni quiniliaya. Huan Dios quintatilij oc nijín tamachilis; ica ya nojón yejuan amo cajsicamatque. </div>
<div class='s'>Nican tajtoa de queniu Jesús Temaquixtijque quitachialtij se ixpojpoyot campa pueblo de Jericó </div>
<div class='r'>(Mt. 20.29‑34; Mr. 10.46‑52) </div>
<div class='p'>
<span class="verse" id="LK18_35">35&#160;</span>Huan cuac Jesús ajsitiaya ya campa pueblo Jericó, ijcuacón Yejuatzin quitac se ixpojpoyot tocotzyetoya ojten nacastan huan yejua ompa motaehuiaya. 
<span class="verse" id="LK18_36">36&#160;</span>Huan cuac ne ixpojpoyot quicayic que panotocque huel míac tagayot, ijcuacón yejua matajtanic de toni mochiutoc. 
<span class="verse" id="LK18_37">37&#160;</span>Huan mochihuac que quiluijque que Yejuatzin in Jesús de Nazaret ten panotoc ompa. 
<span class="verse" id="LK18_38">38&#160;</span>Huan ijcón ne ixpojpoyot pehuac quichicaucatzajtzilía Jesús ijcuín: </div>
<div class='p'>―Tejuatzin Jesús ten tion Teconetzin de rey David ten quipía de tihualas, xinechonyolicneli. </div>
<div class='p'>
<span class="verse" id="LK18_39">39&#160;</span>Huan in taca ten quiyecanayaj Jesús, yejuan nojonques peuque quitacahualtiayaj ne ixpojpoyot que ma amo cachi oc quitzajtziliani. Pero ne ixpopoyot cachi oc quichicaucatzajtziliaya ijcuín: </div>
<div class='p'>―Tejuatzin tion Teconetzin de ne rey David, ten quipía de tihualas, xinechonyolicneli. </div>
<div class='p'>
<span class="verse" id="LK18_40">40&#160;</span>Ijcuacón Jesús moilochtij oc huan de ompa tatitanic que ma cualcuilican ne ixpojpoyot ompa iixpampa. Huan cuac cualicque ya, ijcuacón Jesús quitajtoltij ne ixpojpoyot ijcuín: </div>
<div class='p'>
<span class="verse" id="LK18_41">41&#160;</span>―¿Toni ticnequi ma Nejuatzin nimitzchihuili? </div>
<div class='p'>Huan ne ixpojpoyot quinanquilij Jesús ijcuín: </div>
<div class='p'>―Notecotzin, nicnequi xinechontachialti. </div>
<div class='p'>
<span class="verse" id="LK18_42">42&#160;</span>Huan de ompa Jesús quilij ijcuín: </div>
<div class='p'>―Axcan ya nimitztachialtiti huan tejua tipajtis porín titacuautamatic ya nohuan. </div>
<div class='p'>
<span class="verse" id="LK18_43">43&#160;</span>Huan tech ne momento ne ixpojpoyot huelic ya tachíac. Huan de ompa yejua quitoctilijteu Jesús huan quimohuistilijtiyá Totajtzin Dios. Ica ya nojón cuac in pueblojuani quitacque toni quichihuac Jesús, ijcuacón yejuan no peuque quimohuistiliayaj Totajtzin Dios.  </div>
<div class='psalmlabel' id='LK19_0'> 19</div>
<div class='s'>Nican tajtoa de queniu Jesús temaquixtijque monojnotzac ihuan Zaqueo </div>
<div class='p'>
<span class="verse" id="LK19_1">1&#160;</span>Huan cuac Jesús quitamijpajtij ne ixpojpoyot, ijcuacón Yejuatzin calayic tech in pueblo Jerico huan panotiyá tatajco den pueblo. 
<span class="verse" id="LK19_2">2&#160;</span>Huan mochihuac que ompa yetoya se tagat ten monotzaya Zaqueo huan yejua catca tayecanque den tatopaluiani. Huan Zaqueo catca hueyi rico. 
<span class="verse" id="LK19_3">3&#160;</span>Huan ne Zaqueo semi quinejnequía quitas toni chiuque ne Jesús. Pero amo huelía quitas porín míac tagayot quiyehualojtiayaj Jesús huan in Zaqueo amo semi huejcapantic tagat. 
<span class="verse" id="LK19_4">4&#160;</span>Ica ya nojón cuac Zaqueo quimatic que nimampa hualajtoc Jesús, ijcuacón yejua niman quiachtohuij Jesús huan tejcotihuetzito tech se cuohuit ten quilía sicómoro para huelis quipanitas Jesús, porín ipa Jesús panosquía ompaca. 
<span class="verse" id="LK19_5">5&#160;</span>Huan cuac Jesús ajsito ya ne cuoutampa, ijcuacón Yejuatzin cajcoitac Zaqueo huan quilij ijcuín: </div>
<div class='p'>―Tejua Zaqueo, niman xiijsiucatemo porín axcan semi monequi ma nimocautiquisa mochan. </div>
<div class='p'>
<span class="verse" id="LK19_6">6&#160;</span>Ijcuacón in Zaqueo temotihuetzic huan ijcón ica míac paquilis quisehuiyac Jesús ichan. 
<span class="verse" id="LK19_7">7&#160;</span>Huan cuac in tagayot quitacque toni quichihuac Jesús, ijcuacón yejuan peuque quitejtenehuaj Jesús huan quijtoayaj que Jesús yajqui mocahuato ichan se tagat ten amo quitacamatinemi in tanahuatil de Moisés. 
<span class="verse" id="LK19_8">8&#160;</span>Huan cuac ajsique ya ichan, ijcuacón Zaqueo moquetzac huan quilij Totecotzin ijcuín: </div>
<div class='p'>―Xiconita Notecotzin, axcan para taixpan tajco de noricojyo niquinmacajtiyás naquen amo teyi quipía. Huan tacán acsá niquichtequilis, ijcuacón nicuepilis nahui achichi oc ten nicuilij. </div>
<div class='p'>
<span class="verse" id="LK19_9">9&#160;</span>Huan ijcón Jesús quilij Zaqueo ijcuín: </div>
<div class='p'>―Axcan tech nijín tonal Dios mitzmaquixtij ya ihuan mochancahuan. Huan axcan tejua timochihuaco ya tiiconetzin de Abraham porín titacuautamatic ihuan Dios ijcón queme Abraham tacuautamatic ihuan Dios. 
<span class="verse" id="LK19_10">10&#160;</span>Huan nijín ijcón mochihuac porín Nejuatzin ni Yectagatzin de Dios huan nihuala nican talticpac para niquintemoco huan niquinmaquixtis neques ten ixpoliutocque tech in tajtacol. </div>
<div class='s'>Nican Jesús Temaquixtijque quitalij se nexcuitil den májtacti monedas </div>
<div class='p'>
<span class="verse" id="LK19_11">11&#160;</span>Huan cuac in tagayot quicactoyaj nijín tajtolme de Jesús, ijcuacón Yejuatzin pehuac quinmachtía ica se nexcuitil. Huan Jesús ihuan in tagayot ajsitiayaj Jerusalén. Huan in Jesús pehuac quinmachtía ica nexcuitil porín in tagayot quiyolnemiliayaj que xa niman ejcotihuitziquiu in tonal cuac Dios quinyolyecanas ipueblojcahuan ica ihueyichicahualis tech ne país de Judea. 
<span class="verse" id="LK19_12">12&#160;</span>Huan Jesús quinmachtía ijcuín: </div>
<div class='p'>―Se tonal yetoya se tagat ten hueyi tequihua. Huan ne hueyi tequihua tagat yajqui huejca tech ocsé país para ompa quiselitiu in chicahualis huan tanahuatil para mocahuas rey. Huan de ompa mohualcuepac campa quistehuac para tayecanaquiu. 
<span class="verse" id="LK19_13">13&#160;</span>Pero achtopa que yas tech ocsé país, ijcuacón ne hueyi tequihua quinnotzac májtacti itaquehualuan. Huan yejua quinmajmactilij sejsé moneda ten quijtosnequi se ciento tonal taxtahuil. Huan quinilijtehuac ijcuín: “Xictequitiltican nijín tomin cada senme de namejuan hasta in tonal cuac nimohualcuepas”. 
<span class="verse" id="LK19_14">14&#160;</span>Pero in pueblojuani de ne país quihueyiyoltahuelitacque ne hueyi tequihua. Ica ya nojón yejuan quititanque sequin tanojnotzani para ma yejuan quilican ne tayecanani den ocsé país ijcuín: “Tejuan amo ticnequij que nijín tagat ma mochihuati totayecancau rey”. 
<span class="verse" id="LK19_15">15&#160;</span>Pero mochihuac que ne hueyi tequihua tagat quiselij ne chicahualis huan tanahuatil para tayecantinemis queme rey. Huan de ompa mohualcuepa tech ipaís. Huan cuac ejcoc ya in hueyi tequihua ten mochihuac ya rey, ijcuacón yejua quintatitanic ma hualacan ne itaquehualuan ten quinmactilijteuca ya in tomin de sejsé tonal taxtahuil. Huan in rey ijcón quineyic quichihuac porín quinequía quimatis canachi tomin motanilijque ya cada se taquehual. </div>
<div class='p'>
<span class="verse" id="LK19_16">16&#160;</span>Huan ne taquehual ten achto ejcoc, yejua ne quilij in rey ijcuín: “Notecotzin, ica nijín motomin nimotatanilij ocsé májtacti tomin”. 
<span class="verse" id="LK19_17">17&#160;</span>Ijcuacón in rey quilij ijcuín: “Cuali yetoc, tejua ticualitequitijque. Huan queme titacuautamatcatequitique ica sayó tepitzin tequit san, ica ya nojón axcan nimitztalis xiquinyecantinemi májtacti pueblojme”. 
<span class="verse" id="LK19_18">18&#160;</span>Huan ica ome taquehual ejcoc huan quilij in rey ijcuín: “Totecotzin, ica nijín motomin nimotatanilij ocsé macuil tomin”. 
<span class="verse" id="LK19_19">19&#160;</span>Ijcuacón in rey quilij ijcuín: “Huan ica nijín mocualitequiu no nimitztaliti xiquinyecantinemi macuil pueblojme”. </div>
<div class='p'>
<span class="verse" id="LK19_20">20&#160;</span>Huan ica eyi taquehual ejcoc huan quilij in rey ijcuín: “Notecotzin, nican yetoc motomin ten niquieutoya ya tech nomapayo. 
<span class="verse" id="LK19_21">21&#160;</span>Pues nejua amo nictequitiltij motomin porín nimitzyolmohuiliaya porín tejua se titeco ten semi ticnequi ma se quiyecajsicachihuas. Huan no nicmatic que tejua ticololoa taquilot campa amo tictalpachoj motatoc; huan no ticajocui taquilot campa amo tictocac”. 
<span class="verse" id="LK19_22">22&#160;</span>Ijcuacón in rey quilij: “Tejua, semi amo cuali titaquehual. Nimitzixcomacati ica tejua motajtoluan ten tinechiluijtoc. Huan tejua ticmatoya ya que nejua niteco que semi nicnequi que ma se quiyecajsicachihuas. Huan no ticmatoya ya que nejua nicololoa taquilot campa amo nictalpachoj notatoc, huan no nicajocui tatoc campa amo nictocac. 
<span class="verse" id="LK19_23">23&#160;</span>Huan como nochi nijín ticmatoya ya, ¿queyé nijín notomin amo ticalaquic tech se banco campa huelisquía quitequitiltisquía notomin ne taca ten tiquinmactilisquía? Huan ijcón cuac nimocuepasquía, ijcuacón nicselisquía notomin ihuan ten timotanilij ya”. 
<span class="verse" id="LK19_24">24&#160;</span>Ijcuacón in rey quinilij itaquehualuan ten ompa yetoyaj ijcuín: “Xicuilican notomin de nijín tatziu huan xicmactilican ne ten quipixtoc májtacti tomin”. 
<span class="verse" id="LK19_25">25&#160;</span>Ijcuacón ne ocsequin taquehualme quinanquilijque ijcuín: “Totecotzin, ¿queyé ticmacasque? Ta, yejua quipixtoc ya májtacti tomin”. 
<span class="verse" id="LK19_26">26&#160;</span>Huan in rey quinanquilij ijcuín: “Huan nochi neques ten quipía tanahuatil de Dios huan quitequitiltíaj, yejuan nojonques cachi oc Dios quinmactilis. Pero in ocsequin taca ten quipía sayó tepitzin san tanahuatil de Dios huan amo quitequitiltisque in tepitzin san ten quipíaj, yejuan nojonques Dios quintamicuilis ne tepitzin san ten quipíaj”. 
<span class="verse" id="LK19_27">27&#160;</span>Huan no in rey quinilij ijcuín: “Huan nochi neques ten nechtahuelitayaj huan amo quinequíaj que ma nimocahuani ninrey, yejuan nojonques xiquinualcuican nican huan xiquinmictican nican noixpan”. </div>
<div class='s'>Nican tajtoa de queniu Jesús Temaquixtijque calayic tech in pueblo de Jerusalén huan in tagayot quimohuistiliyajque </div>
<div class='r'>(Mt. 21.1‑11; Mr. 11.1‑11; Jn. 12.12‑19) </div>
<div class='p'>
<span class="verse" id="LK19_28">28&#160;</span>Huan de ompa cuac Jesús quintamiilij ya nijín nexcuitil, ijcuacón Yejuatzin quisentocac yajqui para Jerusalén. 
<span class="verse" id="LK19_29">29&#160;</span>Huan ajsitiaya ya Jesús campa pueblojme de Betfagé huan Betania campa amo huejca quitztoya se tal lomotzin ten monotzaya Olivos. Huan ijcón Yejuatzin quintitanic ome imomachtijcahuan. 
<span class="verse" id="LK19_30">30&#160;</span>Huan Jesús quinilij neimomachtijcahuan ijcuín: </div>
<div class='p'>―Xiyacan tech ne pueblo ten yetoc cachi taixpampa. Huan niman cuac nancalaquitihue ya, ijcuacón ompa nancajsitihue se burritojtzin ten ilpitoc ten ayamo aquen ipan motalía. Huan nojón burritojtzin xictojtomacan huan xinechualcuilican. 
<span class="verse" id="LK19_31">31&#160;</span>Huan tacán acsá namechtajtoltis de queyé nanquitojtomaj ne burritojtzin, ijcuacón namejuan xicnanquilican ijcuín: “In Totecotzin quimonequiltía quitatequiutis nijín tapialtzin”. </div>
<div class='p'>
<span class="verse" id="LK19_32">32&#160;</span>Ijcuacón ne ome imomachtijcahuan yajque huan cajsitoj in burritojtzin ijcón queme Jesús quilijca ya. 
<span class="verse" id="LK19_33">33&#160;</span>Huan cuac yejuan quitojtontoyaj ya in burritojtzin, ijcuacón itecohuan quintajtoltijque ijcuín: </div>
<div class='p'>―¿Queyé nanquitojtontocque in toburritotzin? </div>
<div class='p'>
<span class="verse" id="LK19_34">34&#160;</span>Huan imomachtijcahuan de Jesús quinnanquilijque ijcuín: </div>
<div class='p'>―Tictojtontocque porín Totecotzin quinequi quitatequiutis. </div>
<div class='p'>
<span class="verse" id="LK19_35">35&#160;</span>Huan ijcón cualcuilijque Jesús ne burritojtzin huan quipanpejpechtijque ica nintaquehuan ne burritojtzin huan ijcón quipantalijque Jesús ipan ne burritojtzin. 
<span class="verse" id="LK19_36">36&#160;</span>Huan ijcón queme nejnentiaya Jesús, no ijcón in tagayot quisoutiayaj nintaquen talixco tech in ojti. 
<span class="verse" id="LK19_37">37&#160;</span>Huan cuac ajsitiayaj ya campa ne temolis den ne tal lomotzin de Olivos, ijcuacón nochi imomachtijcahuan ten quitoctiliayaj, yejuan nojonques peuque yolpaccatzajtzíaj huan quimohuistiliayaj Jesús ica por ne mohuiscatequime ten quitacque. 
<span class="verse" id="LK19_38">38&#160;</span>Huan no quitzajtzilíayaj ijcuín: </div>
<div class='p'>―Tiontatiochihual de Dios ten Tejuatzin tiontayecanque ten tionualajtoc itencopaca Totajtzin Dios para techyolyecanas. Porín Yejuatzin den eluiyactzinco techmactilij ya ne yolsehuilis. Huan ticueyichihuaj Totajtzin Dios ten yetica ne eluiyactzinco. </div>
<div class='p'>
<span class="verse" id="LK19_39">39&#160;</span>Ijcuacón senme de ne tamatinime fariseos ten yayaj intzalan in tagayot, yejuan nojonques quiliayaj Jesús ijcuín: </div>
<div class='p'>―Tamachtijque, xiquintacahualtij momomachtijcahuan ma amo ijcón quijtojcan. </div>
<div class='p'>
<span class="verse" id="LK19_40">40&#160;</span>Pero Jesús quinnanquilij ijcuín: </div>
<div class='p'>―Namechyequilía que tacán nijín nomomachtijcahuan motentamatilisque, ijcuacón nochi nijín teme tzajtzisque para nechmohuistilisque. </div>
<div class='p'>
<span class="verse" id="LK19_41">41&#160;</span>Huan Jesús amo huejca yetoya oc de ne pueblo Jerusalén. Huan cuac quitac Jerusalén, ijcuacón Yejuatzin mochojchoctij ica por nojón pueblojuani ten yetoyaj Jerusalén. 
<span class="verse" id="LK19_42">42&#160;</span>Huan Jesús quijtoaya ijcuín: </div>
<div class='p'>―Huan Nejuatzin nicnequisquía que namejuan xicajsicamatican nochi in tatiochihualis ten Totajtzin Dios quinequi namechmactilis para ica xiyolseucanentinemican. Pero nijín amo nancajsicamatisque porín Totajtzin Dios namechtatilij ya. 
<span class="verse" id="LK19_43">43&#160;</span>Pero ejcos in tonalme ten cualcuis ne moutil. Huan neques ten namechtahuelitztinemij, yejuan nojonques namechyehualoquihue ica se hueyi tepan yehualol huan yejuan namechtatzacuiltisque nohuiyampa de namopueblo. 
<span class="verse" id="LK19_44">44&#160;</span>Huan ijcón namechtaluitequisque huan namechmictisque nochi namejuan nanpueblojuani de Jerusalén. Huan tech nijín pueblo Jerusalén amo mocahuas ma nejnepaniuto oc se tet ipan ocsé tet. Huan nochi nijín mochihuas ijcón porín amo nanquiyecneltocasque que Totajtzin Dios nechualtitanic para namechmaquixtis. </div>
<div class='s'>Nican tajtoa de queniu Jesús Temaquixtijque quichijchipahuac in cachi hueyi tiopan de judíos </div>
<div class='r'>(Mt. 21.12‑17; Mr. 11.15‑19; Jn. 2.13‑22) </div>
<div class='p'>
<span class="verse" id="LK19_45">45&#160;</span>Huan de ompa Jesús calayic tech in calten den hueyi tiopan de judíos huan pehuac quincalanquixtía nochi ne tanamacani huan ne tacohuani ten tequititoyaj ne calten den tiopan. 
<span class="verse" id="LK19_46">46&#160;</span>Huan Jesús quinilij in tagayot ijcuín: </div>
<div class='p'>―Tajcuiliutoc ya tech in Tajcuilolamatzin de Dios ijcuín: “Nochan quitocaytisque se cali de ne tatatautilis ihuan Dios”. Pero namejuan nanquichiutocque queme yesquía se tecal campa yetocque in tachtequini. </div>
<div class='p'>
<span class="verse" id="LK19_47">47&#160;</span>Huan mosta mosta Jesús tamachtiaya ica in Tajtoltzin de Dios tech ne hueyi tiopan de judíos. Pero ne tayecanani tiopixcame huan ne tanextiliani ten tanahuatil de Moisés huan ne huehuentzitzin den pueblojuani, nochi nojón tayecanani mosenixejecoltiayaj de queniu huelis quimictisque Jesús. 
<span class="verse" id="LK19_48">48&#160;</span>Pero nojón tayecanani amo cajsique de queniu quimictisque Jesús porín nochi in tagayot tamatcayetoyaj para quicaquilisque itanojnotzalis de Jesús ica paquilis.  </div>
<div class='psalmlabel' id='LK20_0'> 20</div>
<div class='s'>Nican tajtoa de queniu in tayecanani judíos quitajtanilijque Jesús Temaquixtijque de aconi itanahuatil ten quipía </div>
<div class='r'>(Mt. 21.23‑27; Mr. 11.27‑33) </div>
<div class='p'>
<span class="verse" id="LK20_1">1&#160;</span>Huan se tonal Jesús yetoya tech ne hueyi tiopanijtic de judíos huan ompa quinmachtiaya in tagayot. Huan Jesús quinnojnotzaya ica ne yancuic Tajtoltzin de Dios ten cualcui ne nemaquixtilis. Huan mochihuac tech nijín momento que ejcotihuetzque in tayecanani tiopixcame huan ne tanextiliani den tanahuatil de Moisés huan no ne huehuetzitzin den pueblojuani judíos. 
<span class="verse" id="LK20_2">2&#160;</span>Huan nochi tayecanani ejcotihuetzque huan quitajtoltijque Jesús ijcuín: </div>
<div class='p'>―Xitechonili toni tanahuatil ticualcui tejua para ticchihuas nochi nijín tanextililisme huan para tiquinquixtij ne tanamacani. Huan no xitechonili aconi mitzonnahuatijtoc xitamachtijtinemi. </div>
<div class='p'>
<span class="verse" id="LK20_3">3&#160;</span>Ijcuacón Jesús quinanquilij ijcuín: </div>
<div class='p'>―Nejuatzin no namechtajtoltiti se matájtanti huan nicnequi no xinechilican. 
<span class="verse" id="LK20_4">4&#160;</span>¿Aconi quinahuatij Juan ma taahuijtinemi? ¿Xe Dios quinanhuatij ma taahuijtinemi in Juan? Oso, ¿yejuan in tagayot quinahuatijque in Juan? </div>
<div class='p'>
<span class="verse" id="LK20_5">5&#160;</span>Ijcuacón yejuan moixejecoltiayaj se huan ocsé huan quijtoayaj ijcuín: </div>
<div class='p'>―Tacán tiquilíaj de que Dios quinahuatij Juan ma taahuijtinemi, ijcuacón yejua technanquilis ijcuín: “¿Queyé namejuan amo nanquineltoquilijque ten namechiliaya in Juan?” 
<span class="verse" id="LK20_6">6&#160;</span>Huan tacán tiquilíaj de que tagayot san quinahuatijque in Juan de que ma taahuijtinemi, ijcuacón yejuan techtepoxonisque. Porín nochi in tagayot quiyecneltocaj que in Juan Taahuijque yejua se hueyi tanahuatijque de Dios. </div>
<div class='p'>
<span class="verse" id="LK20_7">7&#160;</span>Ica ya nojón ne tayecanani quinanquilijque Jesús que yejuan amo quimatíaj aconi quinahuatij Juan ma taahuijtinemi. 
<span class="verse" id="LK20_8">8&#160;</span>Ijcuacón Jesús no quinilij ijcuín: </div>
<div class='p'>―No ijcón nejua amo no namechilis aconi nechmacac tanahuatil para nicchiutinemi nochi nijín tanextililisme. </div>
<div class='s'>Nican Jesús Temaquixtijque quitalij se nexcuitil de sequin tequitini ten amo yolcualime </div>
<div class='r'>(Mt. 21.33‑44; Mr. 12.1‑11) </div>
<div class='p'>
<span class="verse" id="LK20_9">9&#160;</span>Huan cachi satepan Jesús pehuac quinnojnotzac in tagayot huan quinmachtij ica nijín nexcuitil ijcuín: </div>
<div class='p'>―Oncaya se tagat patrón ten quitocac sequi uvas tactzon tech ne imila. Huan cachi satepan in patrón quitetaneutijteu ca renta ne imila ihuan senme de nijín tequitini. Huan satepan ne patrón quistehuac huan yajqui ocseco hasta ocsé país huan ompa yetoya míac tonalme campa ipueblo. 
<span class="verse" id="LK20_10">10&#160;</span>Huan ajsic ya in tonal cuac yocsic ya in uvas taquilot, ijcuacón in patrón quititanic se itaquehual para ma yejua quintajtaniti ne tequitini que yejuan ma quimactilican ne taquilot ten pohui ihuan in patrón. Pero ne tequitini quiquitzquijque ne taquehual huan cuitecque. Huan de ompa ijcón yojqui quitogacque. 
<span class="verse" id="LK20_11">11&#160;</span>Ijcuacón ne patrón ocsepa quititanic ocsé itaquehual. Pero ne tequitini ocsepa quihuijuicaltijque huan cuitecque. Huan de ompa no ijcón yojqui quitogacque ne ica ome taquehual. 
<span class="verse" id="LK20_12">12&#160;</span>Huan in patrón quititanic ocsepa ica eyi itaquehual. Pero ne tequitini quicojcocojque huan quicalantamotque de ne uvastal ne ica eyi itaquehual. </div>
<div class='p'>
<span class="verse" id="LK20_13">13&#160;</span>Ijcuacón in patrón de ne uvasta, yejua ne moyolilij ijcuín: “¿Axcan toni oc nicchihuas? Pero axcan nicmactic ya toni monequi nicchihuas. Cachi cuali nictitaniti notasojconetzin campa ne tequitini. Xa santajma cuac yejuan quitasque notasojconetzin, ijcuacón quimohuiscaselisque”. 
<span class="verse" id="LK20_14">14&#160;</span>Pero cuac ne tequitini quitacque ya que ejcotihuitz ne itasojconetzin de patrón, ijcuacón yejuan moliliayaj se huan ocsé huan motajtolmacayaj ijcuín: “Yejua ya ne quiselis nochi ten pohui itatcopaca ya. Cachi cuali ma timoyejyectalican para ticmictisque para ijcón toaxcatis nijín uvastal ten quiselisquía queme herencia ne teconeu”. 
<span class="verse" id="LK20_15">15&#160;</span>Huan de ompa ne tequitini quicalantamotque ne tasojconetzin de ne uvastal huan quimictijque. Ijcuacón in Jesús quintajtoltij in tagayot ijcuín: </div>
<div class='p'>―Huan cuac hualas ne patrón ten niaxca ne uvastal, ijcuacón ¿toni quinchihuilis ne tequitini ten amo yolcualime? 
<span class="verse" id="LK20_16">16&#160;</span>Nejua namechyequilía que ne patrón cuac hualas ya, ijcuacón yejua quintamimictis ne tequitini ten amo yolcualime huan quincahuilis ne uvastal ica renta ocsequin tequitini. </div>
<div class='p'>Huan in tagayot cuac quicacque nochi nijín tajtolme, ijcuacón yejuan quilijque Jesús ijcuín: </div>
<div class='p'>―Ma amo ijcón quimonequiltij Dios ma mochihua. </div>
<div class='p'>
<span class="verse" id="LK20_17">17&#160;</span>Pero Jesús sayó quinsenixitac huan pehuac quinmachtía ica se nexcuitil huan Yejuatzin monejnehuililtij queme se tet, huan quinilij in tagayot ijcuín: </div>
<div class='p'>―¿Toni quijtosnequi nijín ten ijcuiliutoc tech in Tajtoltzin de Dios? ten quijtoa ijcuín: “In tet ten quimajpeuque in tepanchihuani, yejua ne mochihuaco tepanchicahualoni de tepamit”. 
<span class="verse" id="LK20_18">18&#160;</span>Huan nochi neques ten amo nohuan tacuautamatij, yejuan nojónques queme yesquía se tagat ten motepotamía huan huetzi ipan se tet huan ne tagat quipojpostequi ninacayo. Huan nochi neques ten amo taneltocani de Nejuatzin, yejuan nojonques mocahuasque tacuecholme ijcón queme se tet huetziqui ipan se tagat. </div>
<div class='s'>Nican tajtoa de queniu quitajtanilijque Jesús Temaquixtijque que cox monequi ma taxtahuacan impuestos oso ma amo </div>
<div class='r'>(Mt. 21.45‑46; 22.15‑22; Mr. 12.12‑17) </div>
<div class='p'>
<span class="verse" id="LK20_19">19&#160;</span>Ijcuacón in tayecanani tiopixcame huan in tanextiliani den tanahuatil de Moisés, nochi nijín tayecanani quinequíaj quiquitzquisque Jesús tech nojón momento. Huan ijcón quinequíaj quichihuasque porín yejuan cajsicamatque ya que Jesús tajtoaya de yejuan nintechcacopaca ica ne nexcuitil den amo yolcualime tequitini. Pero amo quiquitzquijque Jesús porín yejuan quinyolmohuiliayaj in pueblojuani que ninpan yasque. 
<span class="verse" id="LK20_20">20&#160;</span>Huan ijcón yejuan quipijpixtinemíaj Jesús que tensá tajtacol quijtosquía para ica huelis quiteluilisque huan quitemactisque imaco in hueyi tequihua. Ica ya nojón ne tayecanani quintitanque sequin intequiticaicnihuan huan yejuan mochiutinemij que yejuan yolcuali taca. 
<span class="verse" id="LK20_21">21&#160;</span>Ica ya nojón ne taixcajcayahuani quitajtoltijque Jesús ijcuín: </div>
<div class='p'>―Ticmatíaj ya que Tejuatzin titajtoa huan titamachtía sayó ica ten melau. Huan no ticmatij que tejua amo tiquinyolmohuilía in tagayot ten yejuan quijtoaj. Huan amo no tiquinchichicotasojta in tagayot. Ta, Tejuatzin yec melau titeyecnextilía in ojtzin de Dios. 
<span class="verse" id="LK20_22">22&#160;</span>Huan axcan xitechonilij toni tiquixejecoa. ¿Xe Dios quimonequiltía ma titaxtahuacan impuestos den ne rey César oso amo? </div>
<div class='p'>
<span class="verse" id="LK20_23">23&#160;</span>Ijcuacón in Jesús quinyolojixmatic que ica tacajcayahualis quitajtoltiayaj. Ica ya nojón Jesús quinilij ijcuín: </div>
<div class='p'>―¿Queyé namejuan nanquinequij nannechichtacahuisque san ica nijín tacajcayahualis? 
<span class="verse" id="LK20_24">24&#160;</span>Xinechnextilican in tomin tenica nantaxtahuaj impuestos. ¿Aconi nijín ixayac ten ixnesi nican? Huan, ¿aconi nijín itocay ten ijcuiliutoc nican? </div>
<div class='p'>Huan yejuan quinanquilijque ijcuín: </div>
<div class='p'>―Yejua nijín in rey César. </div>
<div class='p'>
<span class="verse" id="LK20_25">25&#160;</span>Ijcuacón Jesús quinilij ijcuín: </div>
<div class='p'>―Xicmactilican in rey César ten quinamiqui xictemactican César. Huan cachi oc xicmactilican Dios nochi ten Yejuatzin quimonequiltía xictemactican huan xicyecajsicamactican. </div>
<div class='p'>
<span class="verse" id="LK20_26">26&#160;</span>Huan ica nochi in tajtolme tenica Jesús quinojnotztoya in tagayot, ne taixcajcayahuani amo huelque quichtacahuisque Jesús ica nintacajcayahualis. Ta, yejuan cachi oc quimoucacacque de queniu Jesús tananquilij. Ica ya nojón yejuan sayó motentamatilijque san. </div>
<div class='s'>Nican tajtoa de que ne saduceos quitajtanilijque Jesús Temaquixtijque de queniu panquisasque yoltocque in talticpacuani intzalan in ánimajme </div>
<div class='r'>(Mt. 22.23‑33; Mr. 12.18‑27) </div>
<div class='p'>
<span class="verse" id="LK20_27">27&#160;</span>Huan cachi satepan sequin taca tamachilejque saduceos motoquijque campa Jesús yetoya. Huan yejuan amo quineltocayaj de que huelis se panquisas yoltoc intzalan in ánimajme. Ica ya nojón yejuan quitajtoltijque Jesús ijcuín: </div>
<div class='p'>
<span class="verse" id="LK20_28">28&#160;</span>―Tamachtijque, in tanahuatijque Moisés techijcuilohuilijtehuac ijcuín: “Tacán se tagat yesqui namique huan miquisquía huan quicahuasquía nisihuau huan amo quinpiasquía coneme, ijcuacón ma monamicti icniutagat de ne miquet ihuan ne cahual sihuat ten icuñada catca. Huan ma quiniscaltican coneme ihuan in cahual sihuat ten icuñada catca. Huan ijcón ma quinpiacan coneme ten icniutagat ten miyic ya para ma ne teconehuan ma quiselican itocay huan iherencia de nintat ten ipa miyic ya”. 
<span class="verse" id="LK20_29">29&#160;</span>Pues ma tiquijtocan que oncaya chicome icnime. Huan ne ten tayecana, yejua ne monamictij ihuan se sihuat. Pero niman miyic in tagat huan amo quinpiacque coneme. 
<span class="verse" id="LK20_30">30&#160;</span>Huan de ompa ne ica ome teicniu monamictij ihuan icuñada ten miyic iyoquich. Huan ijcón mochihuac queme ne achto. Huan ne tenica ome teicniu miyic huan amo quinpiacque coneme. 
<span class="verse" id="LK20_31">31&#160;</span>Huan satepan ne ica eyi teicniu monamictij ihuan icuñada. Huan ijcón mochiutiyá hasta ajsic de chicome icnime. Nochi sejsé monamictiyajque ihuan incuñada huan nochi yejuan sejsé mictiyajque. Huan nochi yejuan amo senme quinpiacque inpiluan. 
<span class="verse" id="LK20_32">32&#160;</span>Huan queme nochi tami micque ya in chicome icnime, ijcuacón in sihuat no momiquilij ya. </div>
<div class='p'>
<span class="verse" id="LK20_33">33&#160;</span>Huan de ompa in saduceos quitajtoltijque Jesús ijcuín: </div>
<div class='p'>―Axcan xitechonili que tech ne tonalme cuac panquisasque yoltocque intzalan in ánimajme ne taca ten chicome icnime huan in sihuacahual, ijcuacón, ¿aconi isihuau yesqui senme de ne chicome icnime? Porín nochi in icnime quipouque queme nisihuau. </div>
<div class='p'>
<span class="verse" id="LK20_34">34&#160;</span>Ijcuacón Jesús quinnanquilij ijcuín: </div>
<div class='p'>―In tagayot ten axcan nentinemij, yejuan nojonques monamictíaj huan mosihuamonijtantinemij. 
<span class="verse" id="LK20_35">35&#160;</span>Pero Totajtzin Dios quinpohua yolcualime sayó sequin tagayot. Huan sayó yejuan quinamiqui ajsisque ne eluiyactzinco. Huan sayó yejuan Dios quinpanquixtis yoltocque intzalan in ánimajme. Huan nepa eluiyactzinco neques ten yolcualime amo monamictijtinemisque huan amo no mosihuamonijtantinemisque oc. 
<span class="verse" id="LK20_36">36&#160;</span>Huan ijcón mochihuas porín yejuan amo huelis momiquilisque oc. Ta, yejuan no nentinemisque ya queme in ángeles. Huan yejuan nojón Dios quinpoutos que niconehuan porín Yejuatzin quinpanquixtis ya yoltocque intzalan in ánimajme. 
<span class="verse" id="LK20_37">37&#160;</span>Huan ne Moisés ipa namechmachtijca ya de que Dios quinpanquixtis yoltocque itaneltocacahuan intzalan in ánimajme. Huan nochi nijín tamachilis Moisés ipa namechnextilijca ya tech in Tajtoltzin de Dios campa tajtoa de ne huitzcuoutactzon ten momejmelahuaya ica tit. Huan ompa quijtoa que Totecotzin Yejuatzin in Dios de Abraham huan Yejuatzin in Dios de Isaac huan Yejuatzin in Dios de Jacob. Porín Yejuatzin quinnojnotztoc de neques ten yoltinemisque sen nachipa. 
<span class="verse" id="LK20_38">38&#160;</span>Ica ya nojón xicmatican que Totajtzin Dios Yejuatzin amo in Dios de neques ten yetoc tech in ixpolihuilis. Ta, Yejuatzin in Dios ten neques ten yoltinemij sen nachipa. Porín nochi neques ten tacuautamatinemij ihuan Dios, yejuan nojonques yoltinemij sayó para quimohuistilijtinemisque Totajtzin Dios. </div>
<div class='p'>
<span class="verse" id="LK20_39">39&#160;</span>Ijcuacón sequin tanextiliani de tanahuatil de Moisés quinanquilijque Jesús ijcuín: </div>
<div class='p'>―Tamachtijque, cuali queme tiquijtoa. </div>
<div class='p'>
<span class="verse" id="LK20_40">40&#160;</span>Huan ijcón amo aquen moixehuijque oc ma quitajtoltican oc Jesús tensá matájtanti. </div>
<div class='s'>Nican Jesús Temaquixtijque quintajtoltij in tacaquini ijcuín: “Ne Cristo, ¿aconi itetat?” </div>
<div class='r'>(Mt. 22.41‑46; Mr. 12.35‑37) </div>
<div class='p'>
<span class="verse" id="LK20_41">41&#160;</span>Ijcuacón Jesús quintajtoltij in tagayot ijcuín: </div>
<div class='p'>―¿Toni nanquiyolnemilíaj de ne ten monotza Cristo Temaquixtijque? ¿Queyé quijtoa que ne Cristo, Yejuatzin iconeu de ne huejcau rey David? 
<span class="verse" id="LK20_42">42&#160;</span>Porín tech in Tajcuilolamatzin de Dios ten quilíaj Salmos, ne rey David quijtoa ijcuín: </div>
<div class='q'>Huan in Totajtzin Dios quinojnotztoya Notayecancatzin in Notecotzin huan quiliayaj ijcuín: “Ximosehuitzino nican noyecmacopaca. </div>
<div class='q'>
<span class="verse" id="LK20_43">43&#160;</span>Huan xitayecantinemi hasta ne tonal cuac niquintanilis nochi neques ten mitzixnamictinemi”. </div>
<div class='m'>
<span class="verse" id="LK20_44">44&#160;</span>Huan como David quitenehuac Cristo queme i Tecotzin, ¿queniu huelis que Cristo no mochihuac teconeu de David? Ica ya nojón David quipohuac Cristo Temaquixtijque, que Yejuatzin i Tecotzin de David huan no iteconeu de David. </div>
<div class='s'>Nican tajtoa de queniu Jesús Temaquixtijque quinteluilij in tanextiliani den tanahuatil de Moisés </div>
<div class='r'>(Mt. 23.1‑36; Mr. 12.38‑40; Lc. 11.37‑54) </div>
<div class='p'>
<span class="verse" id="LK20_45">45&#160;</span>Huan nochi in pueblojuani judíos quicaquiliayaj itanojnotzalis de Jesús cuac Yejuatzin quinnojnotzaya imomachtijcahuan ijcuín: </div>
<div class='p'>
<span class="verse" id="LK20_46">46&#160;</span>―Ximotachialican ca cuali de ne tanextiliani den tanahuatil de Moisés porín yejuan semi cuelitaj nentinemisque huan mocualnextijtinemij ica ne itilma ten sen taniquistoc. Huan yejuan no cuelitaj que ma quinmohuiscatajpalocan tech in plazajteno. Huan yejuan no cuelitaj motalitihue ne taixpampa den tiopan de judíos campa yetocque ne mohuiscasillajme. Huan no semi quinequij motalitihue tech ne sillajme campa cachi cuali tatacuasque. 
<span class="verse" id="LK20_47">47&#160;</span>Pero hasta yejuan no quincalcuilíaj ne sihuacahualme. Huan para amo monextis ten quichihuaj, yejuan semi huejcahuaj cuac motatatautilíaj ihuan Dios. Huan nochi nijinques quiselisque imaco Dios cachi hueyi tatzacuiltilis.  </div>
<div class='psalmlabel' id='LK21_0'> 21</div>
<div class='s'>Nican Jesús Temaquixtijque quinmachtij in tacaquini de ne sihuacahual ten quitetayocolij nitomin iixpantzinco Dios </div>
<div class='r'>(Mr. 12.41‑44) </div>
<div class='p'>
<span class="verse" id="LK21_1">1&#160;</span>Huan tech ne hueyi tiopan de judíos Jesús quinsenitztoya ne ricojme cuac quipantalijtoyaj ne nintomin campa quinechicoa ninofrenda. 
<span class="verse" id="LK21_2">2&#160;</span>Huan no Jesús quitac se sihuacahual ten semi pobre. Huan yejua quipantalij sayó ome tomintzin queme yesquía ome centavos. 
<span class="verse" id="LK21_3">3&#160;</span>Huan Jesús quijtoaj ijcuín: </div>
<div class='p'>―Yec melau ten namechilía que ne sihuacahual, yejua ne quipantalij cachi míac tomin huan que neques ricojme. 
<span class="verse" id="LK21_4">4&#160;</span>Porín nochi ne tagayot quipantalijque nintomin ten quinsobraroayaj para ninofrenda. Pero ne sihuacahual yejua semi pobre. Huan yejua quipantalij nochi nitomin tenica monequía moixpanoltisquía. </div>
<div class='s'>Nican Jesús Temaquixtijque quinnejmachtij in tacaquini de que quihuejuelos in hueyi tiopan de judíos de Jerusalén </div>
<div class='r'>(Mt. 24.1‑2; Mr. 13.1‑2) </div>
<div class='p'>
<span class="verse" id="LK21_5">5&#160;</span>Huan sequin imomachtijcahuan de Jesús monojnotzayaj de ne hueyi tiopan de judíos. Huan yejuan quinextiliayaj Jesús de queniu cualtzin tachijchiutoc ica ne cualtzitzin teme. Huan no quinextiliayaj nochi ne tetayocolilme tenica quicualnextiayaj in tiopan. Huan no Jesús quinilij ijcuín: </div>
<div class='p'>
<span class="verse" id="LK21_6">6&#160;</span>―Huan hualajtoc in tonal cuac nochi nijín ten nanquitztocque, nochi yejua quihuejuelosque hasta amo teyi mocahuas se tet ten nejnepaniutos. </div>
<div class='s'>Nican Jesús Temaquixtijque quinmachtij in tacaquini de ne tacuitapan tonalme cuac in talticpacuani tajyohuisque </div>
<div class='r'>(Mt. 24.3‑28; Mr. 13.3‑23) </div>
<div class='p'>
<span class="verse" id="LK21_7">7&#160;</span>Ijcuacón imomachtijcahuan quitajtoltijque Jesús ijcuín: </div>
<div class='p'>―Tamachtijque, xitechonili queman huejuelihuis nijín tiopan calicxime. Huan, ¿toni nescayome tiquitasque cuac motamichihuaqui ya nochi nijín ten titechonilijtoc? </div>
<div class='p'>
<span class="verse" id="LK21_8">8&#160;</span>Ijcuacón Jesús quinnanquilij ijcuín: </div>
<div class='p'>―Ximoyecpiacan ma amo aquen namechyolcajcayahua tech namotaneltocalis. Porín hualasque miacque tacajcayahuani ten no nechtenchiutinemisque ica notocay huan quijtojtinemisque ijcuín: “Nejua ya ni Cristo Temaquixtijque”. Huan no yejuan quijtosque ijcuín: “Axcan ejcoc ya in tonal cuac mohualuicas Cristo”. Masqui ijcón namechilisque in tacajcayahuani pero amo xiyacan xiquintoctilican. 
<span class="verse" id="LK21_9">9&#160;</span>Huan cuac nanquicaquisque que mochiutoc ne hueyi netehuilis, ijcuacón amo ximoyolcuejmolocan. Huan cuac motetapohuis ya que mocualancatehuisque in tagayot, ijcuacón amo ximoyolmoutican. Porín ipa ijcón monequi mochihuas achtopa que nimohualuicas Nejuatzin. Pero xicmatican que amo yejua in tamilis den talticpac cuac nochi nijín mochiutos. </div>
<div class='p'>
<span class="verse" id="LK21_10">10&#160;</span>Ijcuacón Jesús quisentocac quinnojnotzaya imomachtijcahuan ijcuín: </div>
<div class='p'>―Huan tech nojón tonalme de tajyohuilis pehuas moajocuisque pueblojuani huan motehuisque se huan ocsé pueblojuani. Huan in tagayot de se país moajocuisque huan motehuisque se huan ocsé tagayot. 
<span class="verse" id="LK21_11">11&#160;</span>Huan mochihuas que miaccan talolinis. Huan tech miaccan pueblojme mochihuati máyanti huan tetzaucacocolisti. Huan no ejecaixco nanquitasque tetzaucanescayome huan no huejueyi nemoutil mochihuaquiu. 
<span class="verse" id="LK21_12">12&#160;</span>Pero achtopa que nanquitasque nochi nijín nescayot, ijcuacón namejuan namechquitzquisque huan namechtajyohuiltisque. Huan namechtemactisque inmaco in tiopan tayecanani huan ompa namechixcomacasque. Huan namechcalaquitihue cárcelijtic. Huan de ompa namechuicasque inixpan in tequihuani queme reyes huan ocsequin tayecanani. Huan nochi nijín namopan mochihuas porín namejuan nantacuautamatij tech in chicahualis de notocaytzin. 
<span class="verse" id="LK21_13">13&#160;</span>Huan cuac namechuicasque ya inixpan in tayecanani, ijcuacón namejuan huelis nanmotajtohuisque notechcacopaca. 
<span class="verse" id="LK21_14">14&#160;</span>Huan no namechilía que amo semi monequi xiyoltanemilijtinemican de queniu nantananquilisque cuac nanmotajtohuisque notechcacopaca. 
<span class="verse" id="LK21_15">15&#160;</span>Porín tech ne tonal namechinmactiliti tajtolme huan tamachilis. Huan ijcón neques ten namechtahuelitztinemij, yejuan nojonques amo huelis namechtajtolxijxicosque huan amo nohuelis namechtajtolixnamiquisque. </div>
<div class='p'>
<span class="verse" id="LK21_16">16&#160;</span>Huan mochihuas que namechtemactisque inmaco in tayecanani hasta namoteiscaltijcahuan huan namocnihuan huan namoparientes huan namotasojicnihuan. Huan ijcón yejuan namechmictisque senme de namejuan. 
<span class="verse" id="LK21_17">17&#160;</span>Huan nochi in talticpacuani namechsenpetztahuelitztinemisque porín namejuan nantacuautamatinemij nohuan. 
<span class="verse" id="LK21_18">18&#160;</span>Pero no xicmatican que Dios namechyecpixtinemis huan Yejuatzin amo quicahuas nión se namotzontzin ma polihui. 
<span class="verse" id="LK21_19">19&#160;</span>Huan como namejuan nanquixicojtiyohue nochi nijín tajyohuilis, ijcuacón Dios namechmactilis ne tamajsicayot de ne nemilis nachipa. </div>
<div class='p'>
<span class="verse" id="LK21_20">20&#160;</span>Huan cuac nanquitasque que in pueblo Jerusalén quiyehualojtocque ya míac soldados, ijcuacón cuali xicmatican ya que quitamihuejuelotij ya in pueblo de Jerusalén. 
<span class="verse" id="LK21_21">21&#160;</span>Ijcuacón namechilía que neques ten calyetocque Judeajcopaca, ma niman cholocan huan ma yacan ne tepepan. Huan neques ten calyetocque Jerusaléncopaca, yejuan nojonques monequi ma quisacan de ompa. Huan neques ten tequititocque milajpa, ma amo mohualcuepacan oc tech in pueblo de Jerusalén. 
<span class="verse" id="LK21_22">22&#160;</span>Porín tech nojón tonalme huetziquiu ya in hueyi tatzacuiltilis de Dios huan motamichihuaquiu ya nochi ten ijcuiliutoc tech in Tajcuilolamatzin de Dios. 
<span class="verse" id="LK21_23">23&#160;</span>Huan tech nojón tonalme semi teicneltiliani neques sihuame ten cocoxcayetocque ica pili. Huan no semi teicneltiani neques sihuame ten tachichitijtinemisque ica coneme. Porín tech nojón tonalme mochihuaquiu se tetzaucatajyohuilis nican talticpac. Huan Totajtzin Dios quinueyitatzacuiltis in pueblojuani de Jerusalén. 
<span class="verse" id="LK21_24">24&#160;</span>Huan sequin pueblojuani miquisque tech in netehuilis den soldados huan ocsequin pueblojuani quinuicasque queme presos huan quinajxitisque tech ocsequin país. Huan ijcón in analtecocayome quitamipojpolosque in pueblo de Jerusalén huan no quintajyohuiltijtihue in pueblojuani de Jerusalén. Huan ijcón mochiutiyás hasta cuac tamis in tonalme que Dios quintecahuilij ne analtecocayome ma nentinemican ne Jerusalén. </div>
<div class='s'>Nican tajtoa de queniu Jesús Temaquixtijque quinmachtij de ne tonal cuac Yejuatzin in Yectagatzin de Dios mohualuicas nican talticpac </div>
<div class='r'>(Mt. 24.29‑35, 42‑44; Mr. 13.24‑37) </div>
<div class='p'>
<span class="verse" id="LK21_25">25&#160;</span>Huan no Jesús quinnextiliaya imomachtijcahuan ijcuín: </div>
<div class='p'>―Huan tech nojón tonalme nimampa den hueyi tajyohuilis, ijcuacón namejuan nanquimoucaitasque ne huejueyi tetzaucatequime ten mochihuaquiu ipan in tonaltzin huan ipan in metzti huan inpan in sitalime. Huan nanquitasque que in talticpacuani moyolpolojtinemisque ya huan mohueyiyolmoutisque. Porín in hueyíat den mar tetzaucaijcoyocas cuac mocuecuentecas. 
<span class="verse" id="LK21_26">26&#160;</span>Ijcuacón in talticpacuani talcautiyasque ya ica ne moutil cuac quinemilijtosque de toni tatzacuiltilis ninpan ejcotoc nican talticpac. Huan hasta Dios no quintzetzelos ne tayecanani ten nentinemij ejecaixco. 
<span class="verse" id="LK21_27">27&#160;</span>Huan cuac motamichihuas nijín, ijcuacón namejuan nannechitasque Nejuatzin ni Yectagatzin de Dios nihualajtos ya ne mixtzalan ejecaixco huan ica hueyi chicaucacualtziyo no nimohualuicas. 
<span class="verse" id="LK21_28">28&#160;</span>Huan cuac nanquitasque mochiutoc ya nochi nijín, ijcuacón namejuan cachi oc ximoyolchicahuacan huan xiajcotachiacan porín ejcotos ya ne tonal cuac Dios namechtamajxitilis den namonemaquixtilis. </div>
<div class='p'>
<span class="verse" id="LK21_29">29&#160;</span>Huan Jesús quinmachtij imomachtijcahuan ocsepa ica se nexcuitil ten higoscuohuit ijcuín: </div>
<div class='p'>―Xiquitacan ne higoscuohuit oso ten yesqui cuoume. 
<span class="verse" id="LK21_30">30&#160;</span>Huan cuac nanquitasque que cualtzin maxoxohuixtoc ya in cuoume, ijcuacón nanquimatij ya que ejcotoc ya in tonalme de tatotoncayot. 
<span class="verse" id="LK21_31">31&#160;</span>Huan no ijcón cuac nanquitasque que mochiutoc nochi nijín tajyohuilis ten namechiluijca ya, ijcuacón xicmatican ya que ejcotoc ya in tonal cuac Dios namechyolyecanaquiu ica ichicahualis nican talticpac. 
<span class="verse" id="LK21_32">32&#160;</span>De yec melau ten namechilía que nochi nijín ten namechilijtoc, nochi nijín motamichihuaquiu achtopa que momiquilisque in tagayot ten axcan nentinemij. 
<span class="verse" id="LK21_33">33&#160;</span>Huan ejcos in tonal cuac in ejecaixco huan in talticpac tatajtamis ya. Pero xicmatican que notajtoltzitzin amo queman polihuis. </div>
<div class='p'>
<span class="verse" id="LK21_34">34&#160;</span>Huan no namechilía que ximoyecpiacan namejuan san para ma amo quejquepto namotacuautamatilis. Huan amo xicneltatacuajtinemican huan amo xitahuantinemican. Huan amo xiyoltanemilijtinemican den namonemilis de nican talticpac. Porín como ijcón nanquichiutocque, ijcuacón namechmoucaichtacahuiquiu ne tonal cuac Nejuatzin nimohualuicas. 
<span class="verse" id="LK21_35">35&#160;</span>Porín ne tonal cuac nimohualuicas, ijcuacón Nejuatzin niquinmoucaichtacahuiquiu in talticpacuani de nochi senmanahuac, ijcón queme se trampa quimoucaichtacahuía se ocuilin cuac huetziti tech in trampa. 
<span class="verse" id="LK21_36">36&#160;</span>Ica ya nojón namechyequilía xiyeccuatamatinemican tech namotacuautamatilis. Huan nachipa ximotatatautilican ihuan Dios para que Dios namechpalehuis xiccholohuilican nochi nijín tajyohuilis ten mochihuaquiu. Huan no ximotatatautilican ihuan Dios para que Yejuatzin ma namechpalehuis nanmotenextilisque noixpan de Nejuatzin ni Yectagatzin de Dios. </div>
<div class='p'>
<span class="verse" id="LK21_37">37&#160;</span>Huan Jesús tamachtiaya tonayan tech in hueyi tiopan de judíos, huan tech yohual mooncahuaya campa ne tal lomotzin ten monotza Olivos. 
<span class="verse" id="LK21_38">38&#160;</span>Huan nochi in pueblojuani de Jerusalén yayaj cada cualcan huan calaquiayaj tech in hueyi tiopan para quicaquilisque itanojnotzalis de Jesús.  </div>
<div class='psalmlabel' id='LK22_0'> 22</div>
<div class='s'>Nican tajtoa de queniu moyectencauque in tayecanani judíos de queniu quiquitzquisque Jesús Temaquixtijque </div>
<div class='r'>(Mt. 26.1‑5, 14‑16; Mr. 14.1‑2, 10‑11; Jn. 11.45‑53) </div>
<div class='p'>
<span class="verse" id="LK22_1">1&#160;</span>Huan amo huejcahuaya oc para mochihuas ne tajyohuilis iluit ten quilía pascua cuac in pueblojuani quicuaj pan ten amo tamanelol ica levadura. 
<span class="verse" id="LK22_2">2&#160;</span>Huan in tayecanani tiopixcame huan in tanextiliani den tanahuatil de Moisés, nochi yejuan nijín tayecanani quitemoliayaj de queniu quimictisque Jesús. Pero quichiutoya nijín ica ichtacayot porín quinyolmohuiliayaj in pueblojuani que ninpan yasque. </div>
<div class='p'>
<span class="verse" id="LK22_3">3&#160;</span>Huan ijcón in amocuali Satanás calayic iyolijtic in Judas ten cojpatocaytía Iscariote ten yejua no poutinemía ihuan ne majtactiomomen imomachtijcahuan de Jesús. 
<span class="verse" id="LK22_4">4&#160;</span>Huan ne Judas yajqui quinitato ne tayecanani tiopixcame huan ne tiopan tayecanque den policia. Huan ompa Judas quinixpantilito de queniu yejua huelis quitemactis Jesús inmaco ne tayecanani. 
<span class="verse" id="LK22_5">5&#160;</span>Ijcuacón ne tayecanani mohueyiyolpactijque huan yejuan moyectencauque ihuan Judas de quitaxtahuisque ca tomin. 
<span class="verse" id="LK22_6">6&#160;</span>Ijcón in Judas motemactij ihuan in tayecanani. Huan de ompa yejua pehuac quitemoa de queniu quitemactisquía Jesús inmaco in tayecanani, pero ichtaca para ma amo quimatican in pueblojuani de Jerusalén. </div>
<div class='s'>Nican Jesús Temaquixtijque quinmachtij imomachtijcahuan de ne Santa Cena </div>
<div class='r'>(Mt. 26.17‑29; Mr. 14.12‑25; Jn. 13.21‑30; 1 Co. 11.23‑26) </div>
<div class='p'>
<span class="verse" id="LK22_7">7&#160;</span>Huan cuac ajsic in iluitonal cuac in pueblojuani quicuaj pan ten amo tamenelol ica levadura, ijcuacón monequía quimictisque se ichcatzin para ijcón quielnamiquisque de ne tonal cuac Dios quinualquixtij ipueblojcahuan ne Egipto. 
<span class="verse" id="LK22_8">8&#160;</span>Ijcuacón Jesús quintitanic Pedro huan Juan huan quinilij ijcuín: </div>
<div class='p'>―Xiyacan xichijchihuati in ichcatzin para ticsenpancuasque ne mohuiscatacualis ten monotza pascua. </div>
<div class='p'>
<span class="verse" id="LK22_9">9&#160;</span>Huan quitajtoltijque Jesús ne ome imomachtijcahuan ijcuín: </div>
<div class='p'>―¿Can ticnequi ma ticchihuatij ne mohuiscatacualis? </div>
<div class='p'>
<span class="verse" id="LK22_10">10&#160;</span>Ijcuacón Jesús ocsepa quinanquilij ne ome imomachtijcahuan ijcuín: </div>
<div class='p'>―Cuac nancalaquitihue ya tech ne pueblo de Jerusalén, ijcuacón hual quisas se tagat ten cuica se atzotzocol. Namejuan xictoctilican ne tagat hasta campa ne cali campa yejua calaquitiu. 
<span class="verse" id="LK22_11">11&#160;</span>Huan namejuan xiquilican in teco de ne cali ijcuín: “In tamachtijque mitzilía ijcuín: Xiquinnextili ne nomomachtijcahuan can yetoc ne nepancal campa huelis tisentacuasque ica ne mohuiscatacualis Nejuatzin ihuan nomomachtijcahuan”. 
<span class="verse" id="LK22_12">12&#160;</span>Ijcuacón in teco de ne cali namechnextilitiu ya se hueyi cuarto tech ne nepancal campa tachpanala ya huan ijcatoc ya mesa. Huan ompa namejuan xicchijchihuacan in mohuiscatacualis. </div>
<div class='p'>
<span class="verse" id="LK22_13">13&#160;</span>Huan ijcón ne ome imomachtijcahuan yajque huan ajsito campa ne nepancal tayejyectalij ya, ijcón queme Jesús quinilijca ya. Huan ijcón ne imomachtijcahuan peuque quichijchihuaj in mohuiscatacualis ten quilíaj pascua. 
<span class="verse" id="LK22_14">14&#160;</span>Huan cuac ejcoc ya in hora cuac monequi quicuasque ne mohuiscatacualis, ijcuacón Jesús ihuan itanojnotzcahuan motalitoj para tacuasque. 
<span class="verse" id="LK22_15">15&#160;</span>Ijcuacón Jesús quinilij ijcuín: </div>
<div class='p'>―Desde ne tonal ya semi nicyolnejnectihuitz niiluichihuas namohuan ica nijín mohuiscatacualis de pascua achtopa que nechmictisque. 
<span class="verse" id="LK22_16">16&#160;</span>Porín namechilía que amo nicchihuas oc namohuan nijín mohuiscatacualis den tajyohuilisiluit como amo achtopa Dios quitamichihuas que ma namechyolyecanas ica ichicaucahuelilis. </div>
<div class='p'>
<span class="verse" id="LK22_17">17&#160;</span>Huan de ompa Jesús momaaquía se vaso de vino huan quitasojcamachilij Dios. Huan de ompa quinilij imomachtijcahuan ijcuín: </div>
<div class='p'>―Xitayican nijín vino huan ximopanoltilijtiyacan huan ximotayiltican cada senme de namejuan. 
<span class="verse" id="LK22_18">18&#160;</span>Porín namechilía que amo ocsepa nitayis nijín uvasat como amo achto Dios quitamichihuas de namechyolyecanas ica ihueyichicahualis huan tisenyetinemisque sen nachipa nepa eluiyactzinco. </div>
<div class='p'>
<span class="verse" id="LK22_19">19&#160;</span>Huan cuac tami tayicque ya, ijcuacón Jesús momaaquij se pantzin. Huan de ompa quitasojcamachilij Dios huan quicojcotonac in pan huan quinxejxelohuilij imomachtijcahuan. Huan Jesús quiniliayaj ijcuín: </div>
<div class='p'>―Nijín pan yejua ne nonacayo tenica ixnesis que nictemactiti nonacayo inmaco in tayecanani para nechmictisque huan ijcón niquixtahuati namotajtacoluan. Huan namejuan cuac nijín pan nanquicuasque, ijcuacón namejuan nannechelnamictiyasque de nejua nomiquilis. </div>
<div class='p'>
<span class="verse" id="LK22_20">20&#160;</span>Huan no ijcón quichihuac Jesús ica in vino. Huan cuac quitamicuajque ya ne mohuiscatacualis, ijcuacón Jesús momaaquij ne vaso de vino huan quinilij imomachtijcahuan ijcuín: </div>
<div class='p'>―Ica nijín vaso de vino quitenextijtoc ya que nimoyectencauca ya ihuan Notajtzin Dios de que mimilahuis no esyotzin huan nimiquis para ijcón Dios namechtapojpoluis de namotajtacoluan. 
<span class="verse" id="LK22_21">21&#160;</span>Huan yetoc nican noixpan se tagat naquen nechtemactis inmaco in tayecanani para nechmictisque. Huan ne tagat tohuan tacuajtoc huan tayitoc campa nijín mesa. 
<span class="verse" id="LK22_22">22&#160;</span>Huan namechyequilía que Nejuatzin ni Yectagatzin de Dios huan niyajtoc tech ne ojtzin ten Notajtzin Dios nechnahuatilij ya. Huan no namechilía que semi teicnelti ne tagat naquen nechtemactis inmaco in tayecanani para nechmictisque. </div>
<div class='p'>
<span class="verse" id="LK22_23">23&#160;</span>Ijcuacón ne imomachtijcahuan peuque motajtajtoltiayaj se huan ocsé ijcuín: </div>
<div class='p'>―¿Aconi senme ne tiimomachtijcahuan tictemactisque Jesús Temaquixtijque inmaco in tayecanani? </div>
<div class='s'>Nican tajtoa de queniu imomachtijcahuan de Jesús motajtoltehuiayaj de aconi yesqui in cachi hueyi chiuque inpan yejuan </div>
<div class='p'>
<span class="verse" id="LK22_24">24&#160;</span>Huan imomachtijcahuan de Jesús peuque motajtoltehuiayaj de aconi de yejuan mochihuaquiu cachi hueyi chiuque inpan yejuan. 
<span class="verse" id="LK22_25">25&#160;</span>Pero Jesús quinilij ijcuín: </div>
<div class='p'>―In chihuanime reyes den tataman paísme, yejuan nojonques quinyecantinemij ninpueblojcahuan, porín yetocque queme tayecanani. Huan ne tayecanani quinequij quinmachililtijtinemisque ninpueblojcahuan den ninchicahualis. Huan no netayecanani quinequij que ninpueblojcahuan ma quijtocan ne nintayecancahuan que yejuan cuali tequihuani. 
<span class="verse" id="LK22_26">26&#160;</span>Pero namejuan amo ijcón xicchihuacan. Ta, ne tagat ten cachi hueyi chiuque namotzalan, yejua nojón ma mopohua huan ma motequitilti queme se telpocat san. Huan ne tagat ten tayecantinemi namohuan, yejua nojón ma mochihuaqui que se tetequitilijque. 
<span class="verse" id="LK22_27">27&#160;</span>Huan namechtajtoltía ijcuín: ¿Aconi in cachi hueyi chiuque ne ten motaliti tacuati campa mesa? ¿Xe cachi hueyi chiuque ne ten motalía para tacuati? ¿Oso cachi hueyi chiuque neques de tetamaca? Namechilía que ne ten motaliti tacuati campa mesa, yejua ne in cachi hueyi chiuque. Pero xiquitacan que Nejuatzin nimochihuaco ya se tetequitilijque san namotzalan. </div>
<div class='p'>
<span class="verse" id="LK22_28">28&#160;</span>Huan namejuan nanquisentocatihualayaj nannechtoctilitihualajque Nejuatzin tech nochi notajyohuilisuan. 
<span class="verse" id="LK22_29">29&#160;</span>Huan ijcón queme Notajtzin Dios nechtennahuatilij ya ma nitayecantinemi, no ijcón Nejuatzin namechnahuatilía que xitayecantinemican namejuan. 
<span class="verse" id="LK22_30">30&#160;</span>Huan ijcón huelis namejuan nantacuasque huan nantayisque huan nohuan nantequitisque cuac Nejuatzin nitayecantinemiquiu ica nochicaucahuelilis. Huan no namejuan nantocotzyetocque campa nochicaucahuelilispan huan nohuan nantayecantinemisque para ijcón nanquinixcomacasque ne majtactiomome tetatme de Israel ihuan nochi in pueblojuani de Israel. </div>
<div class='s'>Nican tajtoa de queniu Jesús Temaquixtijque quitematiltij Pedro que yejua quilis amo quixmatis Jesús </div>
<div class='r'>(Mt. 26.31‑35; Mr. 14.27‑31; Jn. 13.36‑38) </div>
<div class='p'>
<span class="verse" id="LK22_31">31&#160;</span>Huan ijcón Totecotzin quilij Simón ijcuín: </div>
<div class='p'>―Tejua Simón, xicaqui que in amocuali Satanás tajtantoc permiso imaco Dios para huelis quiejecos motacuautamatilis para ixnesis cox melau titacuautamati nohuan. 
<span class="verse" id="LK22_32">32&#160;</span>Pero xicmatican que nimotatatautilij ya ihuan Dios de que ma amo xicpoloti motacuautamatilis. Huan tejua, cuac timoyolnemilij ya de motajtacoluan, ijcuacón xiquinyolmajxiti motequiticaicnihuan. </div>
<div class='p'>
<span class="verse" id="LK22_33">33&#160;</span>Huan Simón quilij Jesús ijcuín: </div>
<div class='p'>―Notecotzin, niyecyetoc ya para niyás mohuan, masqui techtzacuasque tech in cárcelijtic oso masqui techmictisque. </div>
<div class='p'>
<span class="verse" id="LK22_34">34&#160;</span>Ijcuacón Jesús quinanquilij Simón ijcuín: </div>
<div class='p'>―Tejua Pedro, nimitzilía que axcan tayohuac achtopa que tzajtzis in piotzin, tejua titeilis expa que amo tinechixmatis. </div>
<div class='s'>Nican tajtoa de que Jesús Temaquixtijque monojnotza ihuan imomachtijcahuan de ne morral tominehualoni, huan de machetes </div>
<div class='p'>
<span class="verse" id="LK22_35">35&#160;</span>Ijcuacón Jesús quinilij imomachtijcahuan ijcuín: </div>
<div class='p'>―Xiquelnamiquican ne tonal cuac namechtitanic xitequitican. Huan amo nancuiyacque morral nión tominehualoni huan nión no namotegac. ¿Xe namechpoloto tensá? </div>
<div class='p'>Huan yejuan quinanquilijque ijcuín: </div>
<div class='p'>―Amo teyi techpoloj. </div>
<div class='p'>
<span class="verse" id="LK22_36">36&#160;</span>Ijcuacón Jesús ocsepa quinilij ijcuín: </div>
<div class='p'>―Pero axcan namechilía que ne naquen quipía imorral, huelis ma cuica, huan no ma cuica itominehualoni. Huan ne naquen amo quipía imachete, ijcuacón yejua ma quinamaca se itaquen huan ma quicohua imachete. 
<span class="verse" id="LK22_37">37&#160;</span>Huan nochi ijcón namechilía porín motamichiutiyás nochi ten ijcuiliutoc de Nejuatzin tech in Tajtoltzin de Dios campa Isaías quijtoco ijcuín: “Quipohuasque que Yejuatzin se amocuali tagat”. Ica ya nojón nechtajyohuiltisque. Pues nochi ten ijcuiliutoc de Nejuatzin tech in Tajtoltzin de Dios, nochi quipía que motamichihuas. </div>
<div class='p'>
<span class="verse" id="LK22_38">38&#160;</span>Ijcuacón imomachtijcahuan quilijque Jesús ijcuín: </div>
<div class='p'>―Totecotzin, nican yetoc ome machetejme. </div>
<div class='p'>Huan Yejuatzin quinanquilij ijcuín: </div>
<div class='p'>―Ajsij ya nojón ome machetes. </div>
<div class='s'>Nican tajtoa de queniu Jesús Temaquixtijque motatatautilij ihuan Dios tech ne xocomila campa monotza Getsemaní </div>
<div class='r'>(Mt. 26.36‑46; Mr. 14.32‑42) </div>
<div class='p'>
<span class="verse" id="LK22_39">39&#160;</span>Ijcuacón Jesús quisac de ne nepancal huan yajqui ajsito campa ne tal lomotzin ten monotza de ne Olivos campa ipa motatatautiliaya. Huan ne imomachtijcahuan quitoctilijque Yejuatzin. 
<span class="verse" id="LK22_40">40&#160;</span>Huan cuac ajsique ya tech ne xocomila, ijcuacón Jesús quinilij imomachtijcahuan ijcuín: </div>
<div class='p'>―Ximotatatautilican ihuan Dios para ma in amocuali Satanás ma amo namechyoltanemililti ica tajtacol. </div>
<div class='p'>
<span class="verse" id="LK22_41">41&#160;</span>Huan Yejuatzin amo huejca mosecocahuac de yejuan nican huejcatzin ijcón queme cuac se tacuamota ica se tet. Huan ompa Jesús motancuaquetzato huan pehuato motatatautilía inahuactzinco Itajtzin Dios. 
<span class="verse" id="LK22_42">42&#160;</span>Huan Jesús quilij ijcuín: </div>
<div class='p'>―Notajtzin, tacán ticonmonequiltía, xinechajchihuilis nijín tajyohuilis ten niquijyohuiti ya. Pero ma amo mochihua queme nejua nicnequi. Ta, ma mochihua queme Tejuatzin ticonmonequiltía. </div>
<div class='p'>
<span class="verse" id="LK22_43">43&#160;</span>Huan tech nojón momento monextico se ángel den eluiyactzinco para ijcón yejua quichicahualismacaya Jesús. 
<span class="verse" id="LK22_44">44&#160;</span>Huan Yejuatzin semi tajyohuijtoya. Huan cachi oc motatatautiliaya ihuan Dios huan hasta mijtoniaya. Huan ica por neitajyohuilis ne ineton queme yesquí huejueyi esolol ten huetzía talixco. 
<span class="verse" id="LK22_45">45&#160;</span>Huan cuac Jesús motamitatatautilij ya, ijcuacón moquetzac huan yajqui quinitato imomachtijcahuan. Huan mochihuac que quinajsito nochi cojcochtocque porín semi motayocoltiayaj. 
<span class="verse" id="LK22_46">46&#160;</span>Huan Jesús quinilij imomachtijcahuan ijcuín: </div>
<div class='p'>―¿Queyé namejuan nancojcochtocque? Xiixpetantocan huan ximoquetzacan. Huan ximotatatautilican ihuan Dios para ma amo in amocuali Satanás namechyoltanemililtis ica tajtacol. </div>
<div class='s'>Nican tajtoa de queniu in tayecanani judíos quitzijtzicojque Jesús Temaquixtijque queme preso </div>
<div class='r'>(Mt. 26.47‑56; Mr. 14.43‑50; Jn. 18.2‑11) </div>
<div class='p'>
<span class="verse" id="LK22_47">47&#160;</span>Huan queman Jesús tajtojtoya oc ihuan imomachtijcahuan, ijcuacón ejcotihuetzque huel míac tagayot. Huan ne ten monotza ya Judas, yejua ne quinualyecantihualaya ne tagayot. Ne Judas yejua senme den majtactiomome imomachtijcahuan de Jesús. Huan yejua motoquijtiquisac huan de ompa quitennamic Jesús. 
<span class="verse" id="LK22_48">48&#160;</span>Ijcuacón Jesús quilij Judas ijcuín: </div>
<div class='p'>―Tejua Judas, tinechtennamic ya para ijcón tinechtemactiaya inmaco in tayecanani de Nejuatzin ni Yectagatzin de Dios. </div>
<div class='p'>
<span class="verse" id="LK22_49">49&#160;</span>Huan neques ten ihuan Jesús quiyehualojtoyaj, cuac yejuan quitacque de toni mochihuati ya, ijcuacón yejuan quitajtoltijque Jesús ijcuín: </div>
<div class='p'>―Totecotzin, ¿xe ticonnequi ma tiquinmagacan ica tomachetejuan? </div>
<div class='p'>
<span class="verse" id="LK22_50">50&#160;</span>Huan ijcón senme den imomachtijcahuan de Jesús, yejua ne quinacascocoj itaquehual de ne tayecancatiopixcat huan quicotonilij inacas ten yecmacopaca. 
<span class="verse" id="LK22_51">51&#160;</span>Pero Jesús quinilij imomachtijcahuan ijcuín: </div>
<div class='p'>―Xicahuacan ne netehuilis huan amo teyi xicchihuacan. </div>
<div class='p'>Huan de ompa Jesús quimatoquili inacas de ne taquehual huan quipajtij. 
<span class="verse" id="LK22_52">52&#160;</span>Huan ompa oloch yetoyaj in tayecanani tiopixcame huan in tiopan tayecanani den policía huan in huehuentzitzin den pueblojuani de Israel. Nochi yejuan hualajque para cuicasque Jesús queme preso. Huan Jesús quintajtoltij ijcuín: </div>
<div class='p'>―¿Queyé namejuan nanualajque ica machete huan ica cuohuit para nannechquitzquisque, queme yesquí nejua se nitachtecque san? 
<span class="verse" id="LK22_53">53&#160;</span>Huan cuac nejua mosta mosta niyetinemía namotzalan nepa tiopanijtic, ijcuacón namejuan amo queman nannechquitzquijque. Pero axcan ejcoc in hora de nanquichihuaj de ne amocuali chihualis. Huan yequintzin namotech quemiliutoc ya ne chicahualis den amocuali Satanás queme yesquía se tilahuac tayohuayanilot. </div>
<div class='s'>Nican tajtoa de queniu Pedro quijtoj que amo quixmati Jesús Temaquixtijque </div>
<div class='r'>(Mt. 26.57‑58, 69‑75; Mr. 14.53‑54, 66‑72; Jn. 18.12‑18, 25‑27) </div>
<div class='p'>
<span class="verse" id="LK22_54">54&#160;</span>Ijcuacón ne tayecanani quiquitzquijque Jesús queme preso huan cuiyacque ichan in hueyi tiopixcat. Huan ne Pedro quihuejcatoctiliaya san ne Jesús. 
<span class="verse" id="LK22_55">55&#160;</span>Huan icalteno de ne hueyi tiopixcat quihueyitalijque tit, huan ompa quiyehualojque huan motalitoj. Huan ne Pedro no motalij intzalan de ne mayolme. 
<span class="verse" id="LK22_56">56&#160;</span>Huan mochihuac que se tacualchiuque quitac que no ompa tocotzyetoc Pedro mototonijtoc ticonteno. Huan ne sihuat quisenitac in Pedro huan quijtoj ijcuín: </div>
<div class='p'>―Nijín tagat Pedro ihuan nentinemía Jesús. </div>
<div class='p'>
<span class="verse" id="LK22_57">57&#160;</span>Ijcuacón in Pedro quitatij ten melau huan quinanquilij ijcuín: </div>
<div class='p'>―Tejua sihuat, amo melau ten tinechilijtoc. Nejua amo niquixmati aconi nojón Jesús. </div>
<div class='p'>
<span class="verse" id="LK22_58">58&#160;</span>Huan cachi satepan ocsé tagat quitac in Pedro huan no quilij ijcuín: </div>
<div class='p'>―Tejua no tipoutinemi ihuan ne imomachtijcahuan de Jesús. </div>
<div class='p'>Pero in Pedro quinanquilij ijcuín: </div>
<div class='p'>―Tejua tagat, amo melau ten tinechilijtoc. Nejua amo nipoutinemi ninuan neimomachtijcahuan de Jesús. </div>
<div class='p'>
<span class="verse" id="LK22_59">59&#160;</span>Huan cuac panoc se hora, ijcuacón ocsepa se tagat quiyecmatiltij itequiticaicnihuan ijcuín: </div>
<div class='p'>―Yec melau nijín tagat Pedro ihuan Jesús nentinemía porín yejua no se pueblojcat de Galilea. </div>
<div class='p'>
<span class="verse" id="LK22_60">60&#160;</span>Ijcuacón in Pedro ocsepa quinanquilij ijcuín: </div>
<div class='p'>―Tejua tagat, amo melau ten tinechilijtoc, hasta amo nicajsicamati de toni tinechilijtoc. </div>
<div class='p'>Huan tech ne hora cuac tajtojtoya oc Pedro, ijcuacón tzajtzic in piotzin. 
<span class="verse" id="LK22_61">61&#160;</span>Ijcuacón in Totecotzin moicancuepac huan quisenixitac Pedro. Ijcuacón in Pedro quelnamic que quiluijca ya Jesús ijcuín: “Axcan achtopa que tzajtzis in piotzin, tejua Pedro, titelis ica expa que amo tinechixmati”. 
<span class="verse" id="LK22_62">62&#160;</span>Ijcuacón in Pedro ne calan quistehuac huan mocualancachojchoctito. </div>
<div class='s'>Nican tajtoa de queniu Jesús Temaquixtijque quiquejquelojque huan quihuitecque in tagayot </div>
<div class='r'>(Mt. 26.67‑68; Mr. 14.65) </div>
<div class='p'>
<span class="verse" id="LK22_63">63&#160;</span>Huan ne taca ten quipixtoyaj Jesús, yejuan nojonques quiquejqueloayaj huan cuitequíaj Jesús. 
<span class="verse" id="LK22_64">64&#160;</span>Huan ne taca quixtzajtzacque Jesús ica tilma, huan quitajtoltiayaj ijcuín: </div>
<div class='p'>―¿Xiquixejeco aconi mitzixtajtatzinitoc? </div>
<div class='p'>
<span class="verse" id="LK22_65">65&#160;</span>Huan ne taca cachi oc quihuijuicaltiayaj Jesús ica míac tataman tajtolme. </div>
<div class='s'>Nican tajtoa de queniu cuiyacque Jesús Temaquixtijque inixpan in tayecanani judíos </div>
<div class='r'>(Mt. 26.59‑66; Mr. 14.55‑64; Jn. 18.19‑24) </div>
<div class='p'>
<span class="verse" id="LK22_66">66&#160;</span>Huan cuac tanesic ya, ijcuacón mosentilijque huan mosenixejecoltijque in huehuentzitzin den pueblojuani judíos ihuan in tayecanani tiopixcame huan in tanextiliani den tanahuatil de Moisés. Huan de ompa cuiyacque Jesús inixpan nochi nijín tayecanani. 
<span class="verse" id="LK22_67">67&#160;</span>Huan yejuan quitajtoltiayaj Jesús ijcuín: </div>
<div class='p'>―Xitechili, ¿que cox melau tejua ya ti Cristo Temaquixtijque? </div>
<div class='p'>Huan Jesús quinanquilij ijcuín: </div>
<div class='p'>―Tacán namechilía que ni Cristo Nitemaquixtijque, ijcuacón namejuan amo nannechneltoquilisque. 
<span class="verse" id="LK22_68">68&#160;</span>Huan no como nejua namechtajtoltisquía tensá, ijcuacón ipa amo nannechnanquilisquíaj huan nión no nannechcajcahuasquíaj. 
<span class="verse" id="LK22_69">69&#160;</span>Pero xicmatican que desde axcan para taixpan Nejuatzin ni Yectagatzin de Dios huan nimotalitiu ne iyecmacopaca Totajtzin Dios campa no mochiutoc ichicaucahuelilis. </div>
<div class='p'>
<span class="verse" id="LK22_70">70&#160;</span>Ijcuacón nochi in tayecanani quisentajtoltijque Jesús ijcuín: </div>
<div class='p'>―Ica nijín motajtoluan, quijtosnequi que tejua tiiconetzin de Totajtzin Dios. </div>
<div class='p'>Huan Jesús ocsepa quinanquilij ijcuín: </div>
<div class='p'>―Quema, Niiconetzin de Dios, ijcón queme namejuan nanquijtoaj. </div>
<div class='p'>
<span class="verse" id="LK22_71">71&#160;</span>Ijcuacón nochi yejuan quijtoayaj ijcuín: </div>
<div class='p'>―¿Toni oc monequi ma timatajtanican? Ta, tejuan ya ticactocque que quijtoa que Yejuatzin iconetzin de Totajtzin Dios.  </div>
<div class='psalmlabel' id='LK23_0'> 23</div>
<div class='s'>Nican tajtoa de queniu Jesús Temaquixtijque ajsic iixpan in hueyichiuque Pilato </div>
<div class='r'>(Mt. 27.1‑2, 11‑14; Mr. 15.1‑5; Jn. 18.28‑38) </div>
<div class='p'>
<span class="verse" id="LK23_1">1&#160;</span>Ijcuacón nochi ne tayecanani moquetzque huan cuiyacque Jesús iixpan in hueyi tayecanque romano Poncio Pilato. 
<span class="verse" id="LK23_2">2&#160;</span>Huan ompa iixpan Pilato in tayecanani peuque quitejteluilíaj Jesús ica míac tataman huan quiliayaj Pilato ijcuín: </div>
<div class='p'>―Tejuan ticajsicque nijín tagat Jesús cuac yejua quincuejmoloaya in topueblojcahuan. Huan nijín tagat no tetacahualtía que ma amo monequi tiquixtahuasque impuestos imaco in hueyi emperador romano. Huan no yejua quijtoa que yejua Cristo Temaquixtijque huan no yejua mopoutinemi queme rey. </div>
<div class='p'>
<span class="verse" id="LK23_3">3&#160;</span>Ijcuacón in Pilato quitajtoltij Jesús ijcuín: </div>
<div class='p'>―¿Xe melau tejua ya tirey den pueblojuani judíos? </div>
<div class='p'>Pero Jesús quinanquilij ijcuín: </div>
<div class='p'>―Melau nirey, ijcón queme tiquijtoa. </div>
<div class='p'>
<span class="verse" id="LK23_4">4&#160;</span>Ijcuacón in Pilato quinilij in tayecanani tiopixcame huan in tagayot ijcuín: </div>
<div class='p'>―Nejuatzin ayamo teyi nicajxilía tajtacol ipan nijín tagat. </div>
<div class='p'>
<span class="verse" id="LK23_5">5&#160;</span>Pero ne tayecanani cachi oc quiyequiliayaj Pilato ijcuín: </div>
<div class='p'>―Nijín tagat quincuejmolojtinemi ica nitamachtilis topueblojcahuan nican Judeajcopaca. Huan itequiu hualehuac ne Galileacojpaca huan hasta ejcoco nicahuín Jerusalén. </div>
<div class='s'>Nican tajtoa de queniu Jesús Temaquixtijque cuiyacque iixpan in tequihua Herodes </div>
<div class='p'>
<span class="verse" id="LK23_6">6&#160;</span>Cuac Pilato quicayic que Jesús pehuac itequiti campa Galileajcopaca, ijcuacón matajtanic cox Jesús yejua catca pueblojcat de Galilea. 
<span class="verse" id="LK23_7">7&#160;</span>Huan cuac Pilato cajsicamatic que Jesús catca pueblojcat de Galilea campa Herodes taquitzquijtoc queme tayecanque, ica ya nojón Pilato quititanic Jesús imaco Herodes ten no moajsía ompa Jerusalén tech nojón tonalme. 
<span class="verse" id="LK23_8">8&#160;</span>Huan cuac in Herodes quitac ya in Jesús, ijcuacón yejua moyolpactij porín ipan míac tonalme semi quinequía quitas Jesús. Huan Herodes ipa quinequía quinojnotzas Jesús porín Herodes quitecaquiliayaj den itequiu Jesús. Huan no Herodes quinequía quitas que Jesús ma quichihua se mohuiscatequit iixpan. 
<span class="verse" id="LK23_9">9&#160;</span>Huan in Herodes quitatajtoltiaya Jesús ica míac matájtanti. Pero Jesús amo teyi ica quinanquiliaya. </div>
<div class='p'>
<span class="verse" id="LK23_10">10&#160;</span>Huan ompa iixpan in Herodes yetoyaj ne tayecanani tiopixcame huan ne tanextiliani den tanahuatil de Moisés. Huan nochi yejuan quiteteluiliayaj Jesús ica míac yolchicahualis. 
<span class="verse" id="LK23_11">11&#160;</span>Ijcuacón in Herodes ihuan isoldados, yejuan peuque quimohuispoloayaj Jesús huan quiquejqueloayaj. Huan no quitaquentijque Jesús ica se cuajcualtzin tilma den rey. Huan de ompa in Herodes ocsepa quititanic Jesús imaco in Pilato. 
<span class="verse" id="LK23_12">12&#160;</span>Huan nojón tonal in Pilato huan Herodes moyoltalijque se huan ocsé, porín achtopa mocualantijtinemíaj se huan ocsé. </div>
<div class='s'>Nican tajtoa de queniu Jesús Temaquixtijque quitelchiuque ma quimictican </div>
<div class='r'>(Mt. 27.15‑26; Mr. 15.6‑15; Jn. 18.39―19.16) </div>
<div class='p'>
<span class="verse" id="LK23_13">13&#160;</span>Ijcuacón in Pilato ocsepa quinsentilij in tayecanani tiopixcame huan in tiopan tequihuani huan in pueblojuani de Jerusalén. 
<span class="verse" id="LK23_14">14&#160;</span>Huan in Pilato quinilij ijcuín: </div>
<div class='p'>―Huan namejuan nannechualcuilijque nijín tagat Jesús. Huan no nannechilicoj que yejua ay quincuejmolojtinemi topueblojcahuan. Pero Nejuatzin nictatajtoltij ya nijín Jesús namoixpan ica míac matájtanti, huan ayamo teyi nicajxilij tajtacol nijín tagat tenica namejuan nanquitejteluilíaj. 
<span class="verse" id="LK23_15">15&#160;</span>Huan xicmatican que in Herodes amo no teyi cajxilij tajtacol nijín tagat. Ica ya nojón ocsepa techualtitanilij. Huan axcan xicmatican que nijín Jesús amo quichihuac tajtacol ten cuica miquilis. 
<span class="verse" id="LK23_16">16&#160;</span>Ica ya nojón nejua sayó nicuitequis huan de ompa nicajcahuas ma yohui. </div>
<div class='p'>
<span class="verse" id="LK23_17">17&#160;</span>Porín tech nojón iluitonal ipa ijcón mohuica in Pilato de que quicajcahuas se tagat preso ijcón queme in pueblojuani quinequíaj. 
<span class="verse" id="LK23_18">18&#160;</span>Huan tech nojón momento nochin pueblojuani chicauca tzajtzíaj huan quijtoayaj ijcuín: </div>
<div class='p'>―Xicalanquixtican nijín tagat ma quimictiti. Huan ticnequij xicajcahua yejua in Barrabás ma yohui. </div>
<div class='p'>
<span class="verse" id="LK23_19">19&#160;</span>Huan ne Barrabás quitzacuacque cárcelijtic porín yejua temictijque huan porín yejua no ay moixnamictinemía ihuan nisoldados in tayecanani de Jerusalén. 
<span class="verse" id="LK23_20">20&#160;</span>Pero in Pilato quinequía quicajcahuas Jesús ma yohui huan ijcón quinnojnotzac tagayot ocsepa. 
<span class="verse" id="LK23_21">21&#160;</span>Pero in pueblojuani cachi oc quichicaucaijtoayaj ijcuín: </div>
<div class='p'>―Xicuoupampilocan, xicuoupampilocan nojón Jesús. </div>
<div class='p'>
<span class="verse" id="LK23_22">22&#160;</span>Huan de ompa ica expa in Pilato quinilij in pueblojuani ijcuín: </div>
<div class='p'>―¿Toni tajtacol quichihuac nijín Jesús? Porín nejuatzin ayamo teyi nicajxilía tajtacol ten cuica miquilis. Ica ya nojón nejua sayó nicuitequis huan de ompa nicajcahuas, ma yohui. </div>
<div class='p'>
<span class="verse" id="LK23_23">23&#160;</span>Pero ne pueblojuani cachi oc quiyequiliayaj huan quitzajtziliayaj que ma quicuoupampilocan ne Jesús. Huan ne pueblojuani huan tayecanani tiopixcame, yejuan nojonques cachi oc quitzajtziliayaj Pilato hasta que quitaneltoctijque que ma quimictilican Jesús. 
<span class="verse" id="LK23_24">24&#160;</span>Ijcuacón in Pilato quitelchihuac Jesús ma quimictican ijcón queme quinectoyaj in pueblojuani huan in tayecanani judíos. 
<span class="verse" id="LK23_25">25&#160;</span>Ica ya nojón Pilato quicajcahuac ne Barrabás ne ten temictijque huan ten ay moixnamictinemía ihuan isoldados in tayecanani de Jerusalén. Huan ijcón quichihuac Pilato porín ijcón in pueblojuani intanejnequilis ma mochihua. Huan no Pilato quitemactij Jesús inmaco in pueblojuani para ma yejuan quichihuilican Jesús ijcón queme yejuan quinequíaj. </div>
<div class='s'>Nican tajtoa de queniu quicuoupampilojque Jesús Temaquixtijque </div>
<div class='r'>(Mt. 27.32‑44; Mr. 15.21‑32; Jn. 19.17‑27) </div>
<div class='p'>
<span class="verse" id="LK23_26">26&#160;</span>Huan cuac Jesús cuicatoyaj ya para quicuoupampilotij, ijcuacón quinamicque se tagat ten monotza Simón ten pohuía campa pueblo Cirene. Huan ne Simón hualaya motoquijtihuaya para ajsis Jerusaléncopaca. Huan in soldados quimamaltijque Simón ma cuica ne colotzin. Huan ijcón yejua quimamaltiyá ne colotzin huan quitoctiliaya Jesús. </div>
<div class='p'>
<span class="verse" id="LK23_27">27&#160;</span>Huan no huel míac pueblojuani quitoctiliayaj Jesús. Huan no míac sihuame yayaj huan chocatiayaj ica por ne Jesús huan tzajtzitiayaj ica hueyi yolcocolis ica por ne Jesús. 
<span class="verse" id="LK23_28">28&#160;</span>Ijcuacón Jesús moicancuepac campa hualayaj ne sihuame huan quinsenixitac huan quinilij ijcuín: </div>
<div class='p'>―Namejuan nansihuame de pueblojuani Jerusalén. Amo xinechchoquilican. Ta, ximochoctican por namejuan san huan no ximochoctican por ica ne namoconehuan. 
<span class="verse" id="LK23_29">29&#160;</span>Huan ijcón namechilía porín namopan ejcos ne tonalme ten cualcui tajyohuilis. Ijcuacón sequin quijtosque ijcuín: “Yolpactocque sihuame ten amo quinpíaj coneme huan yolpactocque neques ten amo queman mopilcuicque. Huan no yolpactocque neques ten amo queman tachichitijtinemij”. 
<span class="verse" id="LK23_30">30&#160;</span>Tech nojón tonalme in pueblojuani quinilisque in tepeme ijcuín: “Namejuan nantepeme xihuetziquij topan. Huan no namejuan nantallomotzitzin, xitechpechiquij”. </div>
<div class='p'>
<span class="verse" id="LK23_31">31&#160;</span>Huan Jesús quiniliaj ica se nexcuitil ijcuín: </div>
<div class='p'>―Nejuatzin amo teyi nicpía tajtacol. Huan nicnequi nimonejnehuililtis queme se cuohuit ten cualtzin motaquiltía ica itaquilot ten quinequi quimayohuisque. Huan como Nejuatzin nechmictisque huan amo nitajtacole, ijcuacón ¿toni mochihuas namopan namejuan ten semi nantajtacolejque? </div>
<div class='p'>
<span class="verse" id="LK23_32">32&#160;</span>Huan no quinuiyacque ome tachtequini ten ipa quintelchiuque ya para ma no quinmictican ihuan Jesús. 
<span class="verse" id="LK23_33">33&#160;</span>Huan cuac ajsitoj ya ne campa motanotza miquetzontecomatan, ijcuacón quicuoupampilojque Jesús ihuan ome taca ten no quintelchiuque. Huan se tachtecque quicuoupampilojque iyecmacopaca huan in ocsé iopochcopaca de Jesús. 
<span class="verse" id="LK23_34">34&#160;</span>Huan cuac quicuoupampilojtoyaj Jesús, ijcuacón quijtoj Yejuatzin ijcuín: </div>
<div class='p'>―Notajtzin Dios, xiquintapojpolui nijín taca porín amo cajsicamatij toni quichiutocque. </div>
<div class='p'>Huan ne itilma Jesús quicuicque ne soldados huan quichiuque ne tatanilis para quitasquía de catiyejua tasal de Jesús cuicasquía cada soldado. 
<span class="verse" id="LK23_35">35&#160;</span>Huan ompa nochi quitztoyaj in pueblojuani. Huan nochi yejuan den tayecanani judíos quiquejqueloayaj Jesús huan quijtoayaj ijcuín: </div>
<div class='p'>―Ne Jesús quinmaquixtij ocsequin tagayot. Huan como melau yejua in Cristo Temaquixtijque in taijitaltzin de Dios, ijcuacón ma momaquixti yejua san. </div>
<div class='p'>
<span class="verse" id="LK23_36">36&#160;</span>Huan no ijcón quichiuque in soldados de quihuijuicaltiayaj Jesús. Huan ne soldados motoquijque para quitayiltisque Jesús in vinagre. 
<span class="verse" id="LK23_37">37&#160;</span>Huan ne soldados quiliayaj Jesús ijcuín: </div>
<div class='p'>―Tejua ya, como melau ti rey den pueblojuani judíos, ijcuacón ximomaquixti tejua san. </div>
<div class='p'>
<span class="verse" id="LK23_38">38&#160;</span>Huan quitalilijque colotzin icuaco se cuohuit campa ijcuiliutoc ica tajtolme de griego huan de latin huan de hebreo. Huan nojón tajcuilol quijtoaya ijcuín: “Nijín tagat, yejua tayecanque den judíos”. 
<span class="verse" id="LK23_39">39&#160;</span>Huan senme den tachtequini ten quitelchiuque ma quicuoupampilojca inacastan de Jesús, yejua cachi oc ne quimohuispoloaya Jesús huan quiliaya ijcuín: </div>
<div class='p'>―Como melau tejua ya ti Cristo Temaquixtijque, ximomaquixti tejua san moselti. Huan tejuan no xitechmaquixti. </div>
<div class='p'>
<span class="verse" id="LK23_40">40&#160;</span>Pero in ocsé tagat ten no quicuoupampilcatoc ya, yejua ne quitacahualtij in ocsé huan quilij ijcuín: </div>
<div class='p'>―¿Queyé tejua amo ticyolmohuilía Totajtzin Dios? ¿Huan amo no timoyolnemilía de motajtacoluan? Porín tejua no titatelchihual ya huan mitzmictisque porín mitznamiqui. 
<span class="verse" id="LK23_41">41&#160;</span>Huan tejuan hueyi melau quinamiqui ma tiquijyohuican nijín tajyohuilis ten topan yetoc ya porín ticchiuque ten amo cualtía. Ica ya nojón monequi timiquisque. Pero nijín tagat Jesús amo teyi tajtacol quichihuac. </div>
<div class='p'>
<span class="verse" id="LK23_42">42&#160;</span>Ijcuacón yejua quilij Jesús ijcuín: </div>
<div class='p'>―Tejua Jesús, xinechonelnamiqui ne tonal cuac tejua ticonselitiu ya in tanahuatil de mohueyichicahualis imaco Totajtzin Dios. </div>
<div class='p'>
<span class="verse" id="LK23_43">43&#160;</span>Ijcuacón Jesús quinanquilij ijcuín: </div>
<div class='p'>―Yec melau ten nimitzilía que axcan nohuan tiyetotiu ne eluiyactzinco campa Dios tayecantica. </div>
<div class='s'>Nican tajtoa de que Jesús Temaquixtijque momiquilij </div>
<div class='r'>(Mt. 27.45‑56; Mr. 15.33‑41; Jn. 19.28‑30) </div>
<div class='p'>
<span class="verse" id="LK23_44">44&#160;</span>Huan nepa queme nepanta ya, ijcuacón sepan san tayohuayantic tech nochi in semanahuac huan tayohuayantitoya hasta eyi hora de tiotac. 
<span class="verse" id="LK23_45">45&#160;</span>Huan in tonaltzin nochi pojpolihuic imeyoyo huan mocahuac tayohuayanijtic. Huan ne tasal ten pilcatoya ne hueyi tiopanijtic campa in altar, yejua ne ixtzayanic sen tatajco. 
<span class="verse" id="LK23_46">46&#160;</span>Ijcuacón Jesús chicaucatzajtzic huan quijtoj ijcuín: </div>
<div class='p'>―Notajtzin Dios, nimotemactía momacotzinco, xiconseli notalnamiquilis. </div>
<div class='p'>Huan cuac quitamiijtoj ya nijín tajtol, ijcuacón Yejuatzin momiquilij. 
<span class="verse" id="LK23_47">47&#160;</span>Huan cuac ne tayecanque soldado quitac ya toni mochihuac, ijcuacón yejua quimohuistilij Totajtzin Dios huan quijtoj ijcuín: </div>
<div class='p'>―Yec melau nijín tagat Jesús yejua yolchipaucatagat catca. </div>
<div class='p'>
<span class="verse" id="LK23_48">48&#160;</span>Huan míac pueblojuani ompa taixpan yetoyaj huan quitztoyaj ya de que toni mochiutoc. Huan cuac yejuan mocuepteuque huan yayaj para Jerusalén, ijcuacón moelmajmagayaj porín quiyolmachiliayaj de toni mochihuac. 
<span class="verse" id="LK23_49">49&#160;</span>Pero ompa yetoya míac tagayot ten Jesús ihuan moixmatíaj huan no miacque sihuame ten quipalehuijtinemíaj Jesús desde cuac hualehuac Jesús campa Galileajcopaca. Huan nochi nojonques mocauque campa Jesús huan tachixtoyaj de huejca san. </div>
<div class='s'>Nican tajtoa de queniu Jesús Temaquixtijque quitalpachojque </div>
<div class='r'>(Mt. 27.57‑61; Mr. 15.42‑47; Jn. 19.38‑42) </div>
<div class='p'>
<span class="verse" id="LK23_50">50&#160;</span>Huan tech ne tonal yetoya se tagat ten monotzaya José; yejua se pueblojcat de Arimatea de itatilanal Judea. Huan yejua se yolmelaucatagat huan se yolcuali tagat. Yejua no catca se tayecanque den pueblojuani de Israel. 
<span class="verse" id="LK23_51">51&#160;</span>Huan nijín José ipa quichixtoya ne tonal cuac Dios momasoutos ica ihueyichicahualis para quinyolyecanas in pueblojuani de Israel. Huan ne José amo semi tehuan moyectencahuac ihuan ne tayecancaicnihuan ten yejuan quichiutoyaj. 
<span class="verse" id="LK23_52">52&#160;</span>Ica ya nojón ne José quitato in tayecanque Pilato huan quitajtanilito ma quimactili inacayo Jesús. 
<span class="verse" id="LK23_53">53&#160;</span>Huan de ompa José quitemohuito inacayo Jesús itech in cruz, huan quitetziloj ica se hueyi tilma. Huan ne José cuiyac inacayo Jesús huan quicalaquito campa se hueyi tecoyoc ten tamachijchiu campa ayamo aquen quinalcalaquiayaj. 
<span class="verse" id="LK23_54">54&#160;</span>Huan ne tonal tiotac ya nochi in pueblojuani monequía moyectatalisque para imostica ne tonal de nesehuilis cuac quichihuaj ne tajyohuilis iluit. Huan ne iluitonal ejcotoya ya in momento de pehuas. </div>
<div class='p'>
<span class="verse" id="LK23_55">55&#160;</span>Huan ne sihuame ten quipalehuijtinemíaj Jesús desde ne cuac hualeuque Galileajcopaca, yejuan nojonques yajque quihuejcatoctilijque in José para quitasque can yetoc in tecoyoc huan para quitasque queniu quinalcalaquijque in inacayo Jesús. 
<span class="verse" id="LK23_56">56&#160;</span>Huan cuac ne sihuame hual mocuepatoj ya huan calaquicoj ninchan, ijcuacón yejuan quinsentilijque sequi polmada para quiojxilisque in inacayo Jesús para ma amo semi tzojya inacayo de Jesús. Huan de ompa yejuan mosehuijque tech nojón tonal de nesehuilis, ijcón queme tenahuatía in tanahuatil de Moisés.  </div>
<div class='psalmlabel' id='LK24_0'> 24</div>
<div class='s'>Nican tajtoa de queniu Jesús Temaquixtijque panquisac yoltoc intzalan in ánimajme </div>
<div class='r'>(Mt. 28.1‑10; Mr. 16.1‑8; Jn. 20.1‑10) </div>
<div class='p'>
<span class="verse" id="LK24_1">1&#160;</span>Huan tech ne tayecanque tonal de semana, yejua ne ten axcan domingo, cuac semi cualcan oc, ijcuacón ne sihuame yajque campa netecoyoc cuicayaj ne ajuiyacayot ten quichijchiuque ya. Huan no ocsequin sihuame quinsehuicayaj. 
<span class="verse" id="LK24_2">2&#160;</span>Huan cuac ajsicque ya, ijcuacón quitacque ne tet tenica quitentzacuacque in tecoyoc ipa quinacastanxolauque ya. 
<span class="verse" id="LK24_3">3&#160;</span>Ica ya nojón yejuan calacque tech in teyococ, pero amo cajsique inacayo de Totecotzin Jesús. </div>
<div class='p'>
<span class="verse" id="LK24_4">4&#160;</span>Huan ne sihuame quimoucaitayaj ten mochihuac huan amo quimatíaj toni quichihuasque oc. Ijcuacón moquetztihuetzicoj ome taca inixpan de ne sihuame ten nintilma semi istac huan pepetacaya. 
<span class="verse" id="LK24_5">5&#160;</span>Huan ne sihuame semi moyolmoutijtoyaj huan moixacatentocaya talixco. Ijcuacón ne ángeles quinilijque in sihuame ijcuín: </div>
<div class='p'>―¿Queyé namejuan ay nanquitemojtinemij intzalan in ánimajme in Jesús? Ta, Yejuatzin yoltinemi axcan. 
<span class="verse" id="LK24_6">6&#160;</span>Xicmatican que axcan Jesús amo nican yetoc oc. Ta, Dios quipanquixtij ya yoltoc intzalan in ánimajme. Huan xiquelnamiquican san ten namechilijca ya Jesús ne achtopa cuac namohuan yetinemía oc ne Galileajcopaca. 
<span class="verse" id="LK24_7">7&#160;</span>Huan ne Jesús namechilijca ijcuín: “Semi monequi que Nejuatzin ni Yectagatzin de Dios ma nechtemactican inmaco ne taca ten amo yolcualime. Huan ma nechcuoupampilocan huan ipan eyi tonalica nipanquisas niyoltoc intzalan in ánimajme”. </div>
<div class='p'>
<span class="verse" id="LK24_8">8&#160;</span>Ijcuacón ne sihuame quielnamicque ya de ne nitajtoluan ten quinilijca ya Jesús. 
<span class="verse" id="LK24_9">9&#160;</span>Huan cuac quisteuque den ne tecoyoc huan yajque Jerusaléncopaca ya, ijcuacón ne sihuame nochi quintapohuitoj ne majtactionse imomachtijcahuan de Jesús. Huan no cachi oc quintapohuitoj in ocsequin taneltocani. 
<span class="verse" id="LK24_10">10&#160;</span>Huan nijín sihuame ten quintapohuitoj itanojnotzcahuan de Jesús, yejuan nojónques in María Magdalena, huan in Juana huan in María ten inan Jacobo, huan ocsequin sihuame. 
<span class="verse" id="LK24_11">11&#160;</span>Huan imomachtijcahuan de Jesús quixejecoayaj que mijmiquiloyot san ne ten quitapohuiayaj in sihuame. Huan ijcón yejuan amo ipa quineltogaque. 
<span class="verse" id="LK24_12">12&#160;</span>Pero in Pedro calan quistehuac huan motalojteu hasta ajsito campa ne tecoyoc. Huan cuac yejuan naltachíac, ijcuacón quitac ne tilma seseco huetztoc ya. Huan de ompa nimampa yajque ichan huan quimoucanemilijtiaya de toni mochihuac. </div>
<div class='s'>Nican tajtoa de queniu Jesús Temaquixtijque monextij inixpan ome imomachtijcahuan tech in ojti ten yajtoc campa pueblo Emaús </div>
<div class='r'>(Mr. 16.12‑13) </div>
<div class='p'>
<span class="verse" id="LK24_13">13&#160;</span>Huan tech ne tayecana tonal, ne ten axcan domingo, ome imomachtijcahuan de Jesús yayaj campa ojti ten yajtoc para Emaús. Nican huejca quipiaya majtactionsé kilómetro de Jerusalén hasta Emaús. 
<span class="verse" id="LK24_14">14&#160;</span>Huan nojón omen monojnotztiayaj ica nochi ne ten mochihuac. 
<span class="verse" id="LK24_15">15&#160;</span>Huan mochihuac que cuac yejuan san monojnotztiayaj huan motajtoltentehuijtiyáj yejuan san, ijcuacón motoquico huan quinajsico Jesús huan ijcón Yejuatzin ihuan nejnentiaya. 
<span class="verse" id="LK24_16">16&#160;</span>Huan ne ome masqui quitayaj Jesús, pero amo quimatíaj aconi yejua. Porín Totajtzin Dios ayamo quinajsicamatiltij que nijín in Jesús Temaquixtijque. 
<span class="verse" id="LK24_17">17&#160;</span>Ijcuacón Jesús quintajtoltij ne omen ijcuín: </div>
<div class='p'>―¿Toni nojón tenica nanmotajtoltenuijtiyohue tech nijín ojti? ¿Huan queyé namejuan nanyoltayocoyaj? </div>
<div class='p'>
<span class="verse" id="LK24_18">18&#160;</span>Huan ijcuacón senme de yejuan ten monotza Cleofas, yejua ne quinanquilij ijcuín: </div>
<div class='p'>―Huan nochi in pueblojuani cuali quimatque ya toni mochihuac ne Jerusalén tech nijín tonalme. Huan tejua que tipueblojnemito ya ne Jerusalén, ¿huan amo ticmati nijín ten mochihuac? </div>
<div class='p'>
<span class="verse" id="LK24_19">19&#160;</span>Ijcuacón Jesús quintajtoltij ocsepa ijcuín: </div>
<div class='p'>―¿Toni mochihuac de ne Jerusalén? </div>
<div class='p'>Huan ne taca quinanquilijque ijcuín: </div>
<div class='p'>―Xicmati de toni ipan mochihuac ne Jesús de Nazaret. Yejuatzin catca se tanahuatijque de Dios huan yejua quinextijtinemía hueyi chicahualis tech nochi nichihualisuan huan tech nochi nitajtoluan ijcón queme iixpantzinco Dios huan inixpan pueblojuani. 
<span class="verse" id="LK24_20">20&#160;</span>Pero ne tayecanani tiopixcame huan totequihuajcahuan, yejuan nojonques quitemactijque Jesús ma quitelchihuacan huan ma quicuoupampilocan. 
<span class="verse" id="LK24_21">21&#160;</span>Huan tejuan ticchiayaj que ne Jesús, Yejuatzin yesquía in Temaquixtijque ten hualasquía para techajchihuasquía inmaco in tayecanani romanos nochi tejuan tipueblojuani de Israel. Huan amo yequin mochihuac de que momiquilij ya. Ta, quipía eyi tonal ya ten quimictijque Jesús. 
<span class="verse" id="LK24_22">22&#160;</span>Huan sequin sihuame ten taneltocaj queme tejuan, yejuan nojonques techmoucacalaquijque porín yejuan yajcaj campa ne tecoyoc achtopa que tanesic. 
<span class="verse" id="LK24_23">23&#160;</span>Huan ompa yejuan amo cajsicque inacayo Jesús. Ica ya nojón yejuan techilicoj de toni mochihuac huan no techilicoj que yejuan quinitacque sequin ángeles. Huan ne ángeles quinilijque in sihuame que Jesús ocsepa yoltinemi. 
<span class="verse" id="LK24_24">24&#160;</span>Huan cachi satepan sequin totequiticaicnihuan no yajque campa ne tecoyoc huan melau amo teyi cajsicque. Huan no quitacque ijcón queme in sihuame techilijcaj ya. </div>
<div class='p'>
<span class="verse" id="LK24_25">25&#160;</span>Ijcuacón Jesús quinilij ne omen ijcuín: </div>
<div class='p'>―Semi nanyolpipicticque huan semi nantanejnematini san para nanquineltocasque nochi ten in tanahuatiani de Dios namechiluijque ya. 
<span class="verse" id="LK24_26">26&#160;</span>¿Xe amo melau que in Cristo Temaquixtijque semi monequi ma tajyohui nochi tajyohuilis ten namechiluijque in tanahuatiani de Dios? Huan satepan cuac Cristo quitamijyohuis ya, ijcuacón quipías de calaquitiu nepa tacualtzincan para tayecantinemis ne eluiyactzinco. </div>
<div class='p'>
<span class="verse" id="LK24_27">27&#160;</span>Ijcuacón Jesús pehuac quinajsicamatiltij ne imomachtijcahuan nochi in Tajtoltzin de Dios campa tajtoa de Cristo Temaquixtijque. Huan pehuac quinnextilía ica in Tajcuilolamatzin ten quichihuac Moisés hasta ne tajcuilolamame ten quijcuilojque ne ocsequin tanahuatiani de Dios. 
<span class="verse" id="LK24_28">28&#160;</span>Huan cuac ajsicque ya tech in pueblo Emaús campa ipa monequía ajsisque, ijcuacón Jesús quinilij que yejua quisentocati oc tech in ojti. 
<span class="verse" id="LK24_29">29&#160;</span>Pero ne ome quitatautijque que ma mocahua oc ninuan, huan quiniliayaj Jesús ijcuín: </div>
<div class='p'>―Ximocahua nican tohuan porín semi tiotac ya huan niman tayohuayantiti. </div>
<div class='p'>Ijcuacón Jesús calaquic tech in pueblo de Emaús para inuan mocahuas ne omen imomachtijcahuan. 
<span class="verse" id="LK24_30">30&#160;</span>Huan mochihuac que cuac sentacuajtocque oc, ijcuacón Jesús momaaquij se pantzin. Huan de ompa quitiochihuac huan quicojcotonac in pan huan quinmajmactij ne imomachtijcahuan. 
<span class="verse" id="LK24_31">31&#160;</span>Huan tech nojón momento Dios quinajsicamatiltij ne ome de toni mochiutoc huan ijcón yejuan quixmatque ya que Yejuatzin in Jesús Temaquixtijque. Pero Jesús nimantzin majchihuac huan amo quitacque oc ninixpan. 
<span class="verse" id="LK24_32">32&#160;</span>Ijcuacón yejuan moliayaj se huan ocsé ijcuín: </div>
<div class='p'>―Huan melau que semi tiyolpactihualayaj tech in ojti huan ticyolmachiliayaj que Dios techyolnojnotztoyaj cuac in Jesús technojnotztihualaya huan techajsicamatiltijtihualaya den Tajtoltzin Dios. </div>
<div class='p'>
<span class="verse" id="LK24_33">33&#160;</span>Huan tech nojón hora ne ome moijsiucaquetzteuque huan yajque ocsepa Jerusalénjcopaca. Huan ompa quinajsito senyetocque ne majtactionsé itanojnotzcahuan ihuan nochi nitaneltocaicnihuan. 
<span class="verse" id="LK24_34">34&#160;</span>Huan ijcón miacque quinilijque ne ome ijcuín: </div>
<div class='p'>―Yec melau que Totecotzin panquisac ya yoltoc intzalan in ánimajme. Porín Yejuatzin monextij iixpan in Simón. </div>
<div class='p'>
<span class="verse" id="LK24_35">35&#160;</span>Ijcuacón ne ome peuque quintapohuiyayaj nochi ten mochihuac tech ne ninojpan huan no quintapohuijque de queniu quixmatque Jesús cuac Yejuatzin quincojcotonilij in pantzin. </div>
<div class='s'>Nican tajtoa de queniu Jesús Temaquixtijque monextico inixpan imomachtijcahuan </div>
<div class='r'>(Mt. 28.16‑20; Mr. 16.14‑18; Jn. 20.19‑23) </div>
<div class='p'>
<span class="verse" id="LK24_36">36&#160;</span>Huan cuac monojnotzayaj oc ne miacque imomachtijcahuan, ijcuacón in Jesús monextijtihuetzico inixpan huan quilij ijcuín: </div>
<div class='p'>―Xicpiacan yolsehuilis. </div>
<div class='p'>
<span class="verse" id="LK24_37">37&#160;</span>Pero yejuan mohueyiyolmoutijque huan quitetzaucaitayaj porín yejuan quiyolnemiliayaj que xa quitztoyaj se ánima. 
<span class="verse" id="LK24_38">38&#160;</span>Ijcuacón Jesús quinilij ijcuín: </div>
<div class='p'>―¿Queyé namejuan nanmomoucacuatapololtijque? Huan, ¿queyé no semi nantanemilíaj elihuis? 
<span class="verse" id="LK24_39">39&#160;</span>Xiquitacan nomahuan huan nometzuan. Nejuatzin ya ni Jesús. Xinechmajmachilican huan xinechitacan. Porín xicmatican se ánima amo quipía nacat nión iomiyohuan. Pero Nejuatzin nannechitilijtocque nonacayo huan noomiyohuan. </div>
<div class='p'>
<span class="verse" id="LK24_40">40&#160;</span>Huan cuac Jesús quintamiilij nijín tajtol, ijcuacón Yejuatzin quinextilij ya imomachtijcahuan nimahuan huan nimetzuan. 
<span class="verse" id="LK24_41">41&#160;</span>Huan masqui moyolpactiayaj huan quitetzaucaitayaj ten mochihuac pero ayamo quiyecneltocayaj que cox yejuatzin ya in Jesús. Ica ya nojón Jesús quinilij ijcuín: </div>
<div class='p'>―¿Xe nancompíaj tensá para ticuasque? </div>
<div class='p'>
<span class="verse" id="LK24_42">42&#160;</span>Ijcuacón yejuan quimactilijque Jesús tzictzin pescado nacat ten tatehuatz huan no quimactilijque tzictzin necti. 
<span class="verse" id="LK24_43">43&#160;</span>Huan ijcón Jesús quicuic huan quitamicuaj inixpan. 
<span class="verse" id="LK24_44">44&#160;</span>Huan de ompa Jesús quinilij ocsepa ijcuín: </div>
<div class='p'>―Huan cuac namohuan niyetinemía oc, ijcuacón namechnojnotztoya ica nijín tajtolme que semi monequi ma motamichihua nochi in tajtolme ten Nejuatzin notechcacopaca ijcuiliutoc tech in Tajtoltzin de Moisés. Huan no monequi ma motamichihua ten quijcuilojque in huejcautanahuatiani de Dios huan no ten ijcuiliutoc tech in Salmos. </div>
<div class='p'>
<span class="verse" id="LK24_45">45&#160;</span>Ijcuacón Jesús quintamachilistapoj imomachtijcahuan. Huan de ompa yejuan cajsicamatque ya nochi ne nintajcuiloluan den ne tanahuatiani. 
<span class="verse" id="LK24_46">46&#160;</span>Huan no Jesús quinilij ijcuín: </div>
<div class='p'>―Nocnihuan, ijcón queme ijcuiliutoc tech in Tajtoltzin de Dios que Nejuatzin ni Cristo Temaquixtijque, semi monequi nitajyohuis huan nimiquis. Huan no monequi que nipanquisas niyoltoc intzalan in ánimajme ipan eyi tonalica. 
<span class="verse" id="LK24_47">47&#160;</span>Huan no monequi que namejuan xitanojnotztinemican ica in chicahualis de notocaytzin ipan nochi semanahuac. Huan xicpehualtican namotequiu desde nican Jerusalén. Huan xiquilican nochi in talticpacuani que monequi moyolnemilisque de nintajtacoluan para ijcón Dios quintapojpoluis. 
<span class="verse" id="LK24_48">48&#160;</span>Porín namejuan nochi nanquitacque ya nijín ten nopan mochihuac. 
<span class="verse" id="LK24_49">49&#160;</span>Huan xicmatican que namechualtitanilis ne Yecticatzin Espíritu ten Notajtzin Dios namechtenilijca que namechualtitanilis. Pero namechilía que ximocahuacan nican pueblo de Jerusalén huan xicchiati hasta ne tonal cuac mohualuicas in Yecticatzin Espíritu den eluiyactzinco huan ijcón namechquemilos ica yolchicahualis de Yejuatzin. </div>
<div class='s'>Nican tajtoa de queniu Jesús Temaquixtijque moajocuic huan yajqui eluiyactzinco </div>
<div class='r'>(Mr. 16.19‑20) </div>
<div class='p'>
<span class="verse" id="LK24_50">50&#160;</span>Ijcuacón Jesús quinuiyac imomachtijcahuan huan yejuan quisque huan yajque hasta caltempan den pueblo Betania. 
<span class="verse" id="LK24_51">51&#160;</span>Huan ijcón Yejuatzin momaajocuic huan quitatautij Dios ma quintiochihua imomachtijcahuan. 
<span class="verse" id="LK24_52">52&#160;</span>Huan mochihuac que cuac quintiochihuac ya, ijcuacón Jesús pehuac moajcuic de yejuan. Huan Totajtzin Dios quiajocuic huan cuiyac eluiyactzinco. 
<span class="verse" id="LK24_53">53&#160;</span>Huan cuac imomachtijcahuan quitamimohuistilijque ya Dios, ijcuacón yejuan mocuepque huan yajque ica míac yolpaquilis huan ajsitoj tech pueblo Jerusalén. Huan ompa quisentocayaj yayaj tech ne hueyi tiopan de judíos campa quimohuistiliayaj huan quihueyichihuayaj Totajtzin Dios. Ma ijcón mochiutiu. Amén.</div><div class="footnote">
<hr />
</div>
</div></body></html>
