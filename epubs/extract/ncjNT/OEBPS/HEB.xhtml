<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo HEBREOS 1</title>
</head>
<body dir='ltr'>
<ul class='tnav'>
<li><a href='index.xhtml'>HEBREOS</a></li>
</ul><ul class='tnav'><li><a href='HEB.xhtml#HB1_0'>1</a></li>
<li><a href='HEB.xhtml#HB2_0'>2</a></li>
<li><a href='HEB.xhtml#HB3_0'>3</a></li>
<li><a href='HEB.xhtml#HB4_0'>4</a></li>
<li><a href='HEB.xhtml#HB5_0'>5</a></li>
<li><a href='HEB.xhtml#HB6_0'>6</a></li>
<li><a href='HEB.xhtml#HB7_0'>7</a></li>
<li><a href='HEB.xhtml#HB8_0'>8</a></li>
<li><a href='HEB.xhtml#HB9_0'>9</a></li>
<li><a href='HEB.xhtml#HB10_0'>10</a></li>
</ul><ul class='tnav'>
<li><a href='HEB.xhtml#HB11_0'>11</a></li>
<li><a href='HEB.xhtml#HB12_0'>12</a></li>
<li><a href='HEB.xhtml#HB13_0'>13</a></li>
</ul>

<div class='main' id='HB0_0'>

<div class='mt'>IN TLAHCUILOLAMATL ICA INOHQUE AQUIN QUINTOCAHHUIYAHQUE IN HEBREOHTECOS  </div>
<div class='psalmlabel' id='HB1_0'> 1</div>
<div class='s'>Dios technonotzaloc ica inon Iconetzin </div>
<div class='p'>

<span class="verse" id="HB1_1">1&#160;</span>Ocachi yihuehcau in Dios oquinmonextililo ica in tochichicacoluan yolic huan cuali, quemaniyan ica tlahtoli huan quemaniyan ica oc sequin tlachiuten. Yeh in intequiu inohque tetlayolchicaucahuan in Dios. 
<span class="verse" id="HB1_2">2&#160;</span>Huan ic inin tonalten ic tlamis in tlalticpac, techmonextilihtoc san secpa ica seya aquin nele ijcon quen Dios, huan yeh in Iconetzin Jesús. Yehhuatzin in aquin oquimomaquili nochin tlen oncan, tleca ica Yehhuatzin omochihualoc Dios nochin tlen oncan. 
<span class="verse" id="HB1_3">3&#160;</span>Mopiya in tetlamachilis in Dios, huan ic inon moteixmatiltiya ica tehueyilistzin in Dios, Yehhuatzin Jesús in aquin mochicautoc nochin tlen oncan ica tetlahtol chicahuac. Huan satepa ic oquixtlapacholoc ica totlahtlacol, omotlaliloc ic teyejcan in Dios ipan neluicac. </div>
<div class='s'>In Iconetzin in Dios ocachi yolihuatoc quen in ángeles </div>
<div class='p'>
<span class="verse" id="HB1_4">4&#160;</span>Ica tlen omochiu in Iconetzin Dios, ocachi yolihuatoc quen in ángeles, huan moselihtoc ocachi mahuestic tetoca quen in ángeles. 
<span class="verse" id="HB1_5">5&#160;</span>In Dios otenotz teconeu, quen omoluic: </div>
<div class='q'>Tehhuatl nele tinoconeu; </div>
<div class='q'>nehhuatl nimitzixmatiltihtoc axan quen noconeu. </div>
<div class='m'>Ahyic ijcon omihto ica niyan se ángel: </div>
<div class='q'>Nimochihuas tetata ica yehhuatl, </div>
<div class='q'>huan ijcon omoluic in Teconetzin. </div>
<div class='m'>
<span class="verse" id="HB1_6">6&#160;</span>Huan ihcuac omoteixmatilti nican tlalticpac in Tetiachicau ica nochin tlacatl, omihto: </div>
<div class='q'>Matemahuestilican nochin in ángeles den neluicac. </div>
<div class='m'>
<span class="verse" id="HB1_7">7&#160;</span>Ica in ángeles Dios omihto: </div>
<div class='q'>Quemaniyan niquinmochihuili in noángeles mayecan quen yehyecamen, ic nechpalehuiyahque, </div>
<div class='q'>huan quemaniyan niquinmochihuili quen itleyo in tletl. </div>
<div class='m'>
<span class="verse" id="HB1_8">8&#160;</span>Huan oquiteluiloc Iconetzin: </div>
<div class='q'>Oh Dios, tetequihuahyou nochipa yes, </div>
<div class='q'>huan ic tlatequiutilos nochipa tlamelajcan. </div>
<div class='q'>
<span class="verse" id="HB1_9">9&#160;</span>Huan momahuestilihtoc in tlen tlamelajcan, huan mixtlastoc in tlen ahmo cuali. </div>
<div class='q'>Ic inon nehhuatl aquin moDios onimitzmacac ocachi hueyi tequisca quen ica in oc sequinten tenonotzcahuan huan ijcon mopaquilohtoc molui. </div>
<div class='m'>
<span class="verse" id="HB1_10">10&#160;</span>Noyojqui quihtohua ipan in tlahcuiloli: </div>
<div class='q'>Huan axan, Totecohtzin, de achto mochiutoc in tlalticpactli, </div>
<div class='q'>huan ica teman omochiu in neluicactli. </div>
<div class='q'>
<span class="verse" id="HB1_11">11&#160;</span>Yehhuan tlamisque, huan Tehhuatzin mocahualos nochipa. </div>
<div class='q'>Huan nochten yehhuan mochihuasque ocachi yichihchicahuaque quen in tatapahtli yitlantoc. </div>
<div class='q'>
<span class="verse" id="HB1_12">12&#160;</span>Moixpostequisque quen se tlaquemitl huan mopatlasque quen tatapahtli. </div>
<div class='q'>Huan Tehhuatzin san nochipa mocahualos, </div>
<div class='q'>huan tenemilis ahyic tlamis. </div>
<div class='m'>
<span class="verse" id="HB1_13">13&#160;</span>In Dios ahyic omoluic niyan seya den ángeles quen omoluic ica Yehhuatzin: </div>
<div class='q'>Ximotlali noyejcan, </div>
<div class='q'>ihcuac niquintlalis mocxitla in motecocolihcahuan. </div>
<div class='m'>
<span class="verse" id="HB1_14">14&#160;</span>Nochin in ángeles san yehyecamen ic tepalehuiyahque in Dios, tlatitlanilten ic quimpalehuisque in aquihque quiselisque in temaquixtilistli.  </div>
<div class='psalmlabel' id='HB2_0'> 2</div>
<div class='s'>Ahmo matiquixtlasacan in temaquixtilistli </div>
<div class='p'>
<span class="verse" id="HB2_1">1&#160;</span>Ic inon maticchihuacan cuenta ocachi ica tlen ticactoque ica in Jesús, Teconetzin Dios, ic ahmo matimoxelocan. 
<span class="verse" id="HB2_2">2&#160;</span>In tetlanahuatil Dios tlen omoteixmatilti yihuehcau ica in ángeles. Huan in aquin otlahtlacolanque noso ahmo oquitlacamatque inon tetlanahuatil, inohque oquintlapanoltiloc quen oquinamic. 
<span class="verse" id="HB2_3">3&#160;</span>Tel, ¿tla ahmo omaquisque yehhuan, cana cuali timaquisasque tehhuanten tla tiquixtlasasque in temaquixtilistli molui cualtzin? Yehhuatzin in Totecohtzin in aquin achto oquinnonotzaloc in tetiotlatitlaniluan inin temaquixtilistli, huan yehhuan aquin oquicajque oquinehnehuilihque melahuac huan otechyecmatiltihque melahuac. 
<span class="verse" id="HB2_4">4&#160;</span>Huan noyojqui in Dios omonextiloc quen nele melahuac inon tlahtoli ica tlachiuten mahuestic huan ica techicahualis tlen ic omotequiutiyayahque in tetiotlatitlaniluan. Huan noyojqui in Itiotonaltzin Dios oquinmacaloc oc nononcuac intiotlamachilis ijcon quen ica tetlanequilis. </div>
<div class='s'>In Jesucristo omochihualoc quen tetlacaicnihuan </div>
<div class='p'>
<span class="verse" id="HB2_5">5&#160;</span>Axan titlahtohticaten ica in tlalticpactli tlen hualas. Huan Dios ahmo oquitlaliloc inmajco in ángeles, tlahmo oquicahuiloc inmajco in tlalticpac tlacamen. 
<span class="verse" id="HB2_6">6&#160;</span>Ticmatihque ahmo oquicahuiloc inmajco in ángeles tleca ipan in Itlahcuiloltzin seya mochipahua ica in Dios: </div>
<div class='q'>Masque ahmo tlen iquisca in tlacatl teixpa, </div>
<div class='q'>Tehhuatzin quilnamiquilos ica yehhuatl, </div>
<div class='q'>huan mochihuas cuenta ica yehhuatl. </div>
<div class='q'>
<span class="verse" id="HB2_7">7&#160;</span>Ica se quesqui tonali oquitlaliloc in tlacatl ocachi tlatzintla quen in ángeles. </div>
<div class='q'>Tehhuatzin oquimomaquilic in tlacatl huan ihueyilis huan imahuestilis ocachi quen in ángeles. </div>
<div class='q'>Huan oquimomaquilic tequihuahyotl ica nochin tlen oquimochihuili. </div>
<div class='q'>
<span class="verse" id="HB2_8">8&#160;</span>Nochin omoixpantili imajco in tlacatl. </div>
<div class='m'>Ijcon quen omoixpantili nochin in tlacatl, Dios ahmo omocahuili niyan tlen ahmo mayeto imajco. Masque ayamo tiquitahque imajco in tlacatl nochin tlen ca. 
<span class="verse" id="HB2_9">9&#160;</span>Oticnehnehuilihque quen Dios oquitlaliloc in Jesús ocachi tlatzintla quen in ángeles ipan se quesqui tonali. Dios oquimonequilti ica tetlasohtlalis mamicohua in Jesús ica tinochten. Huan axan moselihtoc tehueyilistzin huan temahuestilis ic omicohuac. </div>
<div class='p'>
<span class="verse" id="HB2_10">10&#160;</span>Nochin tlen ca tepampa in Dios, huan nochin mochicautos ica techicahualis. Huan Dios monequi mamochihuacan tepiluan in miyac tlacamen huan ahmo mapolihuican. Huan ic inon oquimonequilti in Dios matlapanolo in Jesús. Ijcon teixmatiltiloc quen Intemaquixticahtzin in aquin omochiuque tepiluan Dios. 
<span class="verse" id="HB2_11">11&#160;</span>Tleca in Jesús Yehhuatzin aquin oquinsecnintlaliloc ica in Dios, huan yehhuan aquin mosecnintlalihtoque, san se Inueyitahtzin. Ic inon in Yehhuatzin ahmo mopinautilo ic quinnotzalos quen tecnihuan. 
<span class="verse" id="HB2_12">12&#160;</span>Quen omihto ipan Tetlahcuiloltzin: </div>
<div class='q'>Niquinixmatiltiya in nocnihuan ica Tehhuatzin Dios, </div>
<div class='q'>huan nitemahuestilis inepanco in tetiotlayehualoltzin. </div>
<div class='m'>
<span class="verse" id="HB2_13">13&#160;</span>Huan oc sepa mihtohua: </div>
<div class='q'>Nehhua nitetemachiya in Dios manechpalehuilo. </div>
<div class='m'>Huan oc sepa mihtohua: </div>
<div class='q'>Nican nica ihuan in tepiluan Dios tlen onechmacaloc. </div>
<div class='p'>
<span class="verse" id="HB2_14">14&#160;</span>Ijcon tel, quen inohque aquin mochihuasque tepiluan tlalticpac tlacamen ocatcahque, noyojqui ijcon in Jesús omochihualo quen tlalticpac tlacatl. Huan ijcon cuali omicohuac huan oihxohuac maquitlasohchihua in aquin oquipiyaya itequihuahyou ica in miquilistli. Huan maticmatican yeh in ahmo cuali tlacatl. 
<span class="verse" id="HB2_15">15&#160;</span>Ijcon oquincahcahualoc nochten aquin oquipiyayahque in moucayotl den miquilistli ipan nochin inemilis. 
<span class="verse" id="HB2_16">16&#160;</span>Ic nele ahmo ohualuilohuac ic mopalehuisque in ángeles, tlahmo ica in ichichicaixuihuan in Abraham. 
<span class="verse" id="HB2_17">17&#160;</span>Huan ic inon huelica omochihualoc in Jesús quen in oc sequin tetlacaicnihuan, huan ijcon cuali omochiu quen in hueyixtoc den tiopixcamen yolcuali huan aquin inca tlocoyalos ihcuac impampa tlahtolos ica in Dios. 
<span class="verse" id="HB2_18">18&#160;</span>Huan quen Yehhuatzin otlapanoloc huan omoxico in tlen teyoltilana ijcon quen nochin tlalticpac tlacatl, axan cuali quimpalehuilos in aquin noyojqui quimachilihticaten.  </div>
<div class='psalmlabel' id='HB3_0'> 3</div>
<div class='s'>In Jesús ocachi hueyi tequisca quen in Moisés </div>
<div class='p'>
<span class="verse" id="HB3_1">1&#160;</span>Nocnihuan, mechsecnintlalilohtoc in Dios huan mechnotzalohtoc mamochihuacan tehuaxcahuan. Ic inon xicchihuacan cuenta yec ica Cristo Jesús, tetlatitlanil huan in hueyixtoc den tiopixcamen aquin tlicanalotoc ica totlaneltoquilis. 
<span class="verse" id="HB3_2">2&#160;</span>Tleca Jesús ilohuac tetlacamatini ica in Dios, aquin otetocahhuiloc ica tetequiu, ijcon noyojqui quen Moisés ocatca tetlacamatini ipan itequiu ica in tetlacahuan aquin mochihuasque techanihcahuan in Dios. 
<span class="verse" id="HB3_3">3&#160;</span>Huan in Jesús tenamiquis ocachi mahuesyotl quen in Moisés, tleca Yehhuatzin oquimpehualtiloc in tetlacahuan in Dios huan in Moisés ocatca san se de yehhuan. 
<span class="verse" id="HB3_4">4&#160;</span>Huan masque in Jesús in aquin oquimpehualtiloc in tetlacahuan Dios, Yehhuatzin in Dios aquin oquimochihuiloc nochin tlen oncan. 
<span class="verse" id="HB3_5">5&#160;</span>Ijcon tel, in Moisés ocatca tetlacamatini quen tetlapalehuihcau ica nochin tetlacahuan in Dios. In itequiu san ic quichipahuiya ica in tlahtoli tlen panos satepa. 
<span class="verse" id="HB3_6">6&#160;</span>Huan Cristo no tetlacamatini quen Teconetzin aquin tlatequiutilos ica tetlacahuan in Dios huan ahmo san quen tlapalehuiyani. Huan axan tehhuanten titetlacahuan, tla ijcon ticpixtiyesque totemachilis hasta ticahsisque in tlen ticchixticaten. </div>
<div class='s'>In nesehuilistli ica in tetlacahuan in Dios </div>
<div class='p'>
<span class="verse" id="HB3_7">7&#160;</span>Ijcon quen mihtohua in Itiotonaltzin in Dios ipan Itlahcuiloltzin: </div>
<div class='q'>Axan ihcuac nanquicaquisque tlen Dios mihtohua, </div>
<div class='q'>
<span class="verse" id="HB3_8">8&#160;</span>ahmo ximochihuacan quenin aquin ahmo tetlacamatihque quen oquichiuque yehhuanten aquin ahmo onechcajque ipan in acahualtlahtli ipan inon tonali. </div>
<div class='q'>
<span class="verse" id="HB3_9">9&#160;</span>Huan ompa ahmo onechcajque in namochichicacoluan, masque ipan inon ompohuali xihuitl oquitaque nochin tlen onicchiu. </div>
<div class='q'>
<span class="verse" id="HB3_10">10&#160;</span>Ic inon onicualan ica inohque tlacamen, </div>
<div class='q'>huan oniquihto: “Nochipa yolpoliutinemisque, </div>
<div class='q'>huan ahmo oquinejque quixmatisque in noohtli.” </div>
<div class='q'>
<span class="verse" id="HB3_11">11&#160;</span>Huan ic inon onicualan ica yehhuan huan oniquincaquilti ica chicahualistli, ahmo calaquisque canin mosehuisque nohuan. </div>
<div class='m'>Yeh in tlen omoluic in Dios ica tochichicacoluan. </div>
<div class='p'>
<span class="verse" id="HB3_12">12&#160;</span>Nocnihuan, ximomaluican ahmo maye niyan se de namehhuan ahmo yolcuali ic mamoxelo den Dios yolihuatoc, ic ahmo teneltocas Yehhuatzin. 
<span class="verse" id="HB3_13">13&#160;</span>Tlahmo oc noncua, seya huan oc seya mostli ximoyolchicahuacan ic ayamo tlami in tonali den temaquixtilistli, huan ijcon niyan aquin de namehhuan maye moyolcahcayauto ica in tlahtlacoli. 
<span class="verse" id="HB3_14">14&#160;</span>Tla ic itlamiyan timochixtiyesque totemachilis ica tlen oticpiyayahque ic achto, ijcon nele tipohuihque tehuan Cristo. </div>
<div class='p'>
<span class="verse" id="HB3_15">15&#160;</span>Ijcon cuali tiquihtosque: </div>
<div class='q'>Axan tel, ihcuac nanquicaquihque tlen mihtohua in Dios, </div>
<div class='q'>ahmo ximochihuacan quen in aquin ahmo tetlacamatihque, quen ocatcahque inohque aquin otecualantihque. </div>
<div class='m'>
<span class="verse" id="HB3_16">16&#160;</span>Tel, ¿aquin inohque oquicajque tetlahtol in Dios huan satepa oteixtlasque? Ocatca nochten inohque aquin oquinquixti in Moisés ipan in tlali Egipto. 
<span class="verse" id="HB3_17">17&#160;</span>Tel, ¿aquin inuan ocualanohualtoya in Dios ipan inon ompohuali xihuitl? Tlahmo ica yehhuan aquin ijcon otlahtlacolanque, huan ic inon omijque ipan in acahualtlahtli. 
<span class="verse" id="HB3_18">18&#160;</span>Huan tel, ¿aquin inohque oquincaquiltiloc in Dios ica chicahualistli ahmo calaquisquiyanihque ipan in tlali tlen in Dios quinmomacanilo ic mosehuisquiyanihque, tlahmo yehhuan aquin ahmo otetlacamatque? 
<span class="verse" id="HB3_19">19&#160;</span>Ijcon ticmatihque ahhuel ocalajque tleca ahmo oteneltocaque.  </div>
<div class='psalmlabel' id='HB4_0'> 4</div>
<div class='p'>
<span class="verse" id="HB4_1">1&#160;</span>Ijcon tel, oc ticpiyahque inon tlahtoli ic ticalaquisque canin ilohuac in Dios, matimomaluican ic inon, ahmo maye seya de namehhuan aquin ahmo ahsi ic calaquis. 
<span class="verse" id="HB4_2">2&#160;</span>Tehhuanten noyojqui techcaquiltihtoque in tlahtoli den temaquixtilistli no ijcon quen yehhuan. Huan yehhuan ahmo oquimpalehui, masque oquicajque inon tlahtoli, tleca ahmo oquineltocaque. 
<span class="verse" id="HB4_3">3&#160;</span>Tehhuanten aquin oticneltocaque ticalactoque ipan inon nesehuilistli. Ca tlen Dios mihtohtoc inon tochichicacoluan: </div>
<div class='q'>Ic inon nicualantoc ica yehhuan, huan oniquincaquilti ica chicahualistli, ahmo calaquisque canin niquinmacani ic mosehuisquiyanihque nohuan. </div>
<div class='m'>Huan in Dios omosehuiloc ihcuac otlan quichihualo in tlalticpactli, huan ic inon omonec maquiahsican sequin inon nesehuilistli tehuan. 
<span class="verse" id="HB4_4">4&#160;</span>Ijcon quen ticahsisque ipan in Itlahcuiloltzin canin quihtohua ica inon tonali chicome: </div>
<div class='q'>Dios omosehuiloc ica nochin tetequiu ipan inon tonali chicome. </div>
<div class='m'>
<span class="verse" id="HB4_5">5&#160;</span>Huan oc secnin quihtohua ica tochichicacoluan: </div>
<div class='q'>Ahyic calaquisque mosehuisque nohuan. </div>
<div class='m'>
<span class="verse" id="HB4_6">6&#160;</span>Huan inon quihtosnequi mocahuasque oc sequin aquin calaquisque ipan inin nesehuilistli. In achtoque aquin oquicajque inin tlahtoli den temaquixtilistli ahmo ocalajque ic ahmo oquitlacamatque. 
<span class="verse" id="HB4_7">7&#160;</span>Ic inon Dios oc sepa oquitlaliloc se tonali ic cuali calaquisque ipan inin nesehuilistli, quen omohualiluic Yehhuatzin ica itlahtoltzin quen oquihto in David ocachi satepa: </div>
<div class='q'>Axan, ihcuac namehhuan nanquicaquisque in tlen Dios mihtohua, </div>
<div class='q'>ahmo xiyecan quen yehhuan aquin ahmo tetlacamatihque. </div>
<div class='m'>Ijcon omihto tleca masque in Josué oquinualicac impiluan in tochichicacoluan ipan inon tlali in tlen oquincaquiltiloc in Dios, inon ahmo in nesehuilistli ic tlen otlahto in David. 
<span class="verse" id="HB4_8">8&#160;</span>Huan tla in Josué quinmacani in israeltecos inon nesehuilistli, ahmo oc sepa in Dios quimatiltiloni den oc se tonali. 
<span class="verse" id="HB4_9">9&#160;</span>Ijcon tel, oc cuali quipiyasque nesehuilistli in tetlacahuan in Dios ijcon quen omosehuiloc Yehhuatzin. 
<span class="verse" id="HB4_10">10&#160;</span>Tleca in aquin mosehuiya tehuan Dios, ayacmo nentinemis san tlaluis. Quineltoca quen Jesús oquitlan in tequitl ica in temaquixtilistli huan ijcon mosehuiya quen Dios omosehuiloc ica tetequiu. 
<span class="verse" id="HB4_11">11&#160;</span>Ica nochin tochicahualis ticahsisnequihque ipan inon nesehuilistli, ahmo maye aquin motepehxihuis quen inohque aquin ahmo otetlacamatque. </div>
<div class='p'>
<span class="verse" id="HB4_12">12&#160;</span>Maticneltocacan yec tleca in itlahtoltzin in Dios yoltoc huan quipiya chicahualistli, huan tlatequi ocachi ihsiu quen in oc sequin espadas ojcan tlatentili. Huan quicoyonis hasta quixelos iyolo huan itonal in tlacatl, quihtosnequi nochin itlamachilis. Huan quixnextiya yec in itlanehnehuilis huan in tlen ca iyolihtec. 
<span class="verse" id="HB4_13">13&#160;</span>Ahmo tlen oncan in tlen Dios omochiu cuali motlatis de Yehhuatzin. Nochin monextihtoc huan motlapoutoc teixpa Yehhuatzin aquin tenahuac timotemactisque. </div>
<div class='s'>Jesús in hueyixtoc den tiopixcamen </div>
<div class='p'>
<span class="verse" id="HB4_14">14&#160;</span>In Jesús Iconetzin Dios, Yehhuatzin in hueyixtoc den tiopixcamen ica tehhuanten huan ocalacohuac in neluicac canin axan ompa ilohuac teixpa in Dios. Ic inon maticpixtiyecan ica totlaneltoquilis. 
<span class="verse" id="HB4_15">15&#160;</span>In hueyixtoc den tiopixcamen ica tehhuanten quiyolnehnehuiliya ica nochin tlen techyoluica in ahmo cuali huan ica nochin tlen techtlapanoltis ica tetlacayo, tleca Yehhuatzin noyojqui otlapanoloc ica tetlapanolis quen tehhuanten, huan ahyic otlahtlacolanaloc. 
<span class="verse" id="HB4_16">16&#160;</span>Ic inon matimopachocan ahmo ica moucayotl teixpa Tohueyitatzin canin tlatequiutilotoc ica tetlasohtlalis, maticselican in tetlocoyalis huan maticahsican tetlasohtlalis ic techpalehuilos ihcuac tlen techyoluicasnequi.  </div>
<div class='psalmlabel' id='HB5_0'> 5</div>
<div class='p'>
<span class="verse" id="HB5_1">1&#160;</span>Sehsen hueyixtoc den tiopixcamen oquitlapehpeniloc de inohque tlacamen huan quitocahhuilotoc quen tlapalehuiyani aquin impampa tlahtolos ica in Dios. Huan ijcon oquintemacti intetlocolil den tlamahuestilistli, huan in tlamactilten ic quichichicoixtlapacho intlahtlacol. 
<span class="verse" id="HB5_2">2&#160;</span>Huan inon tiopixqui noyojqui quimachiliya in tlen quinyoluica nochin tlacamen, huan ic inon cuali quintlapohpoluis in aquin ahmo tlamatihque huan in aquin mochayautoque ica intlahtlacol. 
<span class="verse" id="HB5_3">3&#160;</span>Huan quen yehhua noyojqui quitlahtlacolana quen in tlalticpac tlacatl, quipiya tlen quitemactis tlen ic quichichicoixtlapacho itlahtlacol ijcon quen intlahtlacol in oc sequin tlacamen. </div>
<div class='p'>
<span class="verse" id="HB5_4">4&#160;</span>Niyan aquin cuali mochihuas hueyixtoc den tiopixcamen san ica itlanequilis, tlahmo Yehhuatzin in Dios quimacalos inon ihueyilis quen opanoc ica in Aarón aquin in achto hueyixtoc den tiopixcamen den judeahtecos. 
<span class="verse" id="HB5_5">5&#160;</span>Niyan ijcon omohueyili in Cristo. Yehhuatzin ahmo omotocahhuiloc in hueyixtoc den tiopixcamen ica tetlanequilis. Tlahmo Dios otemacaloc inon hueyilistli quen oquiluilotoya: </div>
<div class='q'>Tehhuatl nele tinoconeu. </div>
<div class='q'>Nehhuatl nimitzixmatiltihtoc axan quen noconeu. </div>
<div class='m'>
<span class="verse" id="HB5_6">6&#160;</span>Quen noyojqui moluiya oc se lado ipan Itlahcuiloltzin: </div>
<div class='q'>Tehhuatl in tiopixqui ijcon quen in Melquisedec. </div>
<div class='q'>Huan tiyes tiopixqui nochipa. </div>
<div class='m'>
<span class="verse" id="HB5_7">7&#160;</span>Ihcuac Jesús onemohuac nican tlalticpac, omoyolmachtiloc huan omotlatlautiloc ica chicahuac tetlahtol, huan ica techoquilis teixpa in Dios, in aquin mopiya chicahuilistli ic quimaquixtilo den miquilistli. Huan Dios otecaquiloc tleca omonec mochihuas san inon tetlanequilis Yehhuatzin. 
<span class="verse" id="HB5_8">8&#160;</span>Huan masque oilohuaya teconeu in Dios, in Jesús omomachtilotaya tetlacamatilos ica nochin tlen otetlapanotihtayahque. 
<span class="verse" id="HB5_9">9&#160;</span>Huan ihcuac yimotlantoc tetlamachilis, omochihualoc in aquin oquihualiquililoc in temaquixtilistli nochipa ica nochten aquin tetlacamatisque. 
<span class="verse" id="HB5_10">10&#160;</span>Ic inon Dios oquitocahhuiloc in hueyixtoc den tiopixcamen ijcon quen in Melquisedec. </div>
<div class='s'>Tlamaluili ic moixtlasas in tlaneltocalistli </div>
<div class='p'>
<span class="verse" id="HB5_11">11&#160;</span>Ticpiyahque miyac tlen tiquihtosque ica inin tlahtoli, huan molui tequiyo ic tamechyequiluisque, tleca ahmo nanquinequihque nanquinehnehuilisque. 
<span class="verse" id="HB5_12">12&#160;</span>Yinanyesquiyanihque tlamachtiyanimen quen yiquipiya tonali onanquineltocaque, huan oc nanquinequihque mamechnextilican oc sepa inon tlahtoli tlen ic achto omechtlaneltoctihque. Nanmococoxcatlaliyahque ica namotlaneltoquilis huan ic inon onanmochiuque quen cocone aquin quinequihque in leche huan ahmo tlacuali chicahuac. 
<span class="verse" id="HB5_13">13&#160;</span>Oncan sequin aquin mocahuahque quen yehhuan aquin quinequihque in leche. Yehhuan ayamo moyecahsicanehnehuiliyahque ica in itlahtoltzin Dios, tleca yehhuan quen in conemen. 
<span class="verse" id="HB5_14">14&#160;</span>Huan in tlacuali chicahuac quihtosnequi in tlen ocachi tequiyo ipan itlahtoltzin Dios, inon para in aquin yiyecahsicanehnehuilihtohque. Inohque yitlantoque ipan intlamachilis huan quichipahuasque in tlen cuali huan in tlen ahmo.  </div>
<div class='psalmlabel' id='HB6_0'> 6</div>
<div class='p'>
<span class="verse" id="HB6_1">1&#160;</span>Ijcon tel, axan matimomachtican ica tlen ocachi tequiyo ipan itlahtoltzin Dios huan ayacmo timomachtisque san ica in tlahtoli ica tlen achto otimomachtihque ihcuac oticneltocaque. Omechmachtihque quen seya quipiya tlen quineltocas huan moyolcuepas. 
<span class="verse" id="HB6_2">2&#160;</span>Huan omechmachtihque quen mocuatequisquiyani huan quen quimasohualisque ic quiselis in Itiotonaltzin Dios. Huan omechmachtihque ica in ihxohualistli den mijcamen huan in tlixcomacalistli nochipa. Nochin inon tlahtoli quen in ipehualoca in cali. Axan matimomachtican ocachi ica in Cristo. 
<span class="verse" id="HB6_3">3&#160;</span>Huan ijcon ticchiutiyesque tla Dios techmonecahuilihtiyes. </div>
<div class='p'>
<span class="verse" id="HB6_4">4&#160;</span>Tiquihtosque oncan sequin aquin secpa oquinehnehuilihque in itlahtoltzin Dios huan oquiyecohque in tlen quinmacalo, huan hasta itetlocolil in Itiotonaltzin. 
<span class="verse" id="HB6_5">5&#160;</span>Huan oquiyecohque in cuali itlahtoltzin, huan oquitaque in tlachiuten mahuestic tlen omochiu in Cristo huan ijcon quinehnehuiliyahque chihton ica techicahualis in Dios quen yes ipan in tlalticpac tlen hualas, quihtosnequi in neluicac. 
<span class="verse" id="HB6_6">6&#160;</span>Huan tla moxihxicosque, ayacuel oc sepa quinyolcuepasque, tleca ica yehhuan san tlaluis oquis temiquilis in Iconetzin Dios huan quen ahmo nele tetlacamatisque in itlahtoltzin Dios, in oc sequinten san teca camanaltihque miyacaixpa. 
<span class="verse" id="HB6_7">7&#160;</span>Yehhuan quen in tlali ihcuac quiyahui quichichina nochin. Oquiselihque in tiochihualisten den Dios quen inon quiyahuitl, huan in tla nele quineltocahque, quisa quen tlali tlen quitemacas cuali tlamiloli inohque aquin quitequitiltiyahque, huan yehhuan quiselisque cuali tlatiochihualistli den Dios. 
<span class="verse" id="HB6_8">8&#160;</span>Huan yehhuan aquin ahmo nele oquineltocaque quen in tlali tlen quitemaca nochin huetztlahtli huan in oc sequin xihuitl tlen ahmo cuali. Inon tlali ayacmo cuali. San quitlatisque yehhuan aquin quen inon huetzlahtli. </div>
<div class='s'>In tetemachilis tlen ic timoyolchicahuasque </div>
<div class='p'>
<span class="verse" id="HB6_9">9&#160;</span>Masque tiquihtohuahque ijcon, tocnihuan, ticmatihque ica namehhuan oc noncua hualas cuali tlatiochihualistli den temaquixtilistli. 
<span class="verse" id="HB6_10">10&#160;</span>Tleca Dios tlamelajcan huan ahmo molcahua ica tlen nanquichiutoque huan in namotlasohtlalis tlen nanmonextilihtoque ic nanquimpalehuiya in oc sequin namocnihuan tlaneltocanimen, quen nanquichiuticaten hasta axan. 
<span class="verse" id="HB6_11">11&#160;</span>Ticnequihque ximocuihcuitiyecan cada se de namehhuan ic nancahsisque nochin tlen ic nanmotemachisque ica tetlamaquixtilis. 
<span class="verse" id="HB6_12">12&#160;</span>Ticnequihque xicyehyelcamautiyecan huan ahmo xictlatzihuilican ica namotlaneltoquilis. Xicchiutiyecan quen inohque aquin quineltocatiyesque huan quichistiyesque intetlocolil tlen Dios quincaquiltilohtoc. </div>
<div class='p'>
<span class="verse" id="HB6_13">13&#160;</span>Ihcuac Dios oquicaquiltiloc in Abraham, oquitemactiloc ica Yehhuatzin, tleca ahmo ocatca niyan seya ocachi hueyi tetemachilis. 
<span class="verse" id="HB6_14">14&#160;</span>Huan oquiluiloc: “Ic nele nimitztiochihuas huan nimitzmacas miyacten moxuihuan.” 
<span class="verse" id="HB6_15">15&#160;</span>In Abraham oquichix huehcau huan tlamach, huan ijconon oquiseli nochin tlen in Dios oquimocaquilti. 
<span class="verse" id="HB6_16">16&#160;</span>Ihcuac quitemactiyahque in tlacamen, quipiya quitemactisque ica oc seya ocachi hueyi iquisca quen yehhuan. Huan ihcuac motemactiyahque ica tlen quincaquiltiyahque, ayacmo quitlahtolchihuasque. 
<span class="verse" id="HB6_17">17&#160;</span>Ihcuac in Dios omonec quinyecmatiltilos in ichichicaixuihuan in Abraham quen nele quiselisque in tlen oquincaquiltiloc, ic inon oquitemactiloc ahmo moyolpatlas. 
<span class="verse" id="HB6_18">18&#160;</span>Ijcon tel, oncan ome tlahtoli ahhuel mopatlas, quihtosnequi in tlen oquicaquiltiloc huan in temactilistli. Huan ica inon Dios ahhuel techcahcayahualos. Huan ic inon techyolchicahualotoc tinochten aquin tictemohtoque in tlamaquixtilistli huan tictemachihtoque ica tlen ticchixticaten. 
<span class="verse" id="HB6_19">19&#160;</span>Inin tlen tictemachiyahque techchicahuas melahuac ica in tonemilis yancuic. Quen tiquihtosque, yec ilpihtilantoc in tlen tictemachiyahque inepanco inon tiopantli den neluicac, tlahtec canin inon hueyi tatapahtli achto oquinxelohuaya in tlacamen ica in Dios. 
<span class="verse" id="HB6_20">20&#160;</span>Yeh in canin in Jesús ocalacohuac ic otechtlapohuihque inon ohtli. Ijconon in Jesús omochihualoc ic nochipa in hueyixtoc den tiopixcamen ijcon quen in Melquisedec.  </div>
<div class='psalmlabel' id='HB7_0'> 7</div>
<div class='s'>In Jesús Yehhuatzin in tiopixqui quen in Melquisedec </div>
<div class='p'>
<span class="verse" id="HB7_1">1&#160;</span>Inin Melquisedec ocatca hueyixtoc den Salem huan tiopixqui den Dios hueyicatzintli. Ihcuac Abraham omocuep den motehuilistli canin oquintlamito in oc sequin hueyixtoque, in Melquisedec oquinamiquito huan oquitiochiu. 
<span class="verse" id="HB7_2">2&#160;</span>In Abraham oquimacac se pedazo den itlatlan, maye yolcamen, noso tatapahtli, noso oc sequin tlamantli ica mahtlactli, yeh in tlen oquitlamito ipan inon motehuilistli. In tocahtli Melquisedec quihtosnequi ic achto, “hueyixtoc aquin tlamelajcatzintli”, huan quen yehhua ocatca hueyixtoc den Salem, inon tlen quihtosnequi “hueyixtoc den yolsehuilistli.” 
<span class="verse" id="HB7_3">3&#160;</span>Inon ahmo monextiya niyan itata niyan inana huan niyan ichanihcahuan, niyan ica itlacatilis huan niyan ica imiquilis. Ijcon omoixnexti quen Iconetzin in Dios, quen se tiopixqui nochipa. </div>
<div class='p'>
<span class="verse" id="HB7_4">4&#160;</span>Axan tel, xicchihuacan cuenta tlen iquisca in Melquisedec, quen in tochichicacoltzin Abraham oquimacac se pedazo ica in mahtlactli tlen oquincuili in hueyixtoque ipan inon motehuilistli. 
<span class="verse" id="HB7_5">5&#160;</span>Huan quen quihtohua in itlanahuatil in Moisés, in tiopixcamen den ichanihcahuan Leví quipiyahque tlahtoli ic quiselisque in se pedazo ica inon mahtlactli tlen quipiyasque in oc sequin icnihuan Leví. Huan in Leví se ixuiu in Abraham ijcon quen in oc sequinten. 
<span class="verse" id="HB7_6">6&#160;</span>Huan in Melquisedec, masque ahmo ichanihcau in Leví, oquiselic in se pedazo ica mahtlactli den tlen oquipiyaya in Abraham. Huan ijcon in Melquisedec oquitiochiu in Abraham, in aquin oquicaquiltilo in Dios. 
<span class="verse" id="HB7_7">7&#160;</span>Niyan aquin cuali quixtlatis inin tlahtoli. In aquin tlatiochihua, yeh ocachi hueyi iquisca quen in aquin quiselis in tlatiochihualistli. 
<span class="verse" id="HB7_8">8&#160;</span>Nican ic tehhuanten, in aquin quiseliya in se pedazo ica in mahtlactli, inohque san tlalticpac tlacamen aquin miquihque. Huan ompa quihtohua quiseliya seya aquin nochipa nemi. 
<span class="verse" id="HB7_9">9&#160;</span>Huan cuali tiquihtosque quen in Leví huan nochin tiopixcamen chantlacamen de yehhua quiseliyahque in se pedazo ica in mahtlactli. Huan yehhuan noyojqui oquitlaxtlahuilihque in Melquisedec ihcuac oquitlaxtlau in Abraham. 
<span class="verse" id="HB7_10">10&#160;</span>Tleca yehhuan in ichichicaixuihuan in Abraham, masque ayamo otlacautoyahque ihcuac Melquisedec oquinamic in Abraham. </div>
<div class='p'>
<span class="verse" id="HB7_11">11&#160;</span>Satepa de inin, ichichicaixuihuan in Abraham oquinehnehuilihque in itlanahuatil Moisés oquinualicac in nemilistli ahsihtoc teixpa in Dios. Huan yeh in tiopixcamen ichanihcahuan in Leví aquin omotequiutiyayahque inon itlanahuatil. Huan tla ijcon cuali ahsisque in temaquixtilistli ica inohque tiopixcamen, ahmo quinequisquiyani oc se tiopixqui itlamachilis quen yeh den Melquisedec, huan ahmo den ichanihcahuan in Aarón aquin ocatca in achto hueyixtoc den tiopixcamen. 
<span class="verse" id="HB7_12">12&#160;</span>Ic mopatlas quenin mochihua tiopixqui, noyojqui quipiya tlen quipatlasque in tlanahuatili. 
<span class="verse" id="HB7_13">13&#160;</span>Huan Totecohtzin, ica aquin tlahtohua in itlahtoltzin, oquixohuac den ichanihcahuan oc se ixuiu in Abraham, huan de inohque niyan aquin quistoc tiopixqui. 
<span class="verse" id="HB7_14">14&#160;</span>Tleca moyecmautica in Totecohtzin oquixohuac den ichanihcahuan Judá, huan Moisés ahmo tlen oquihto ica inon ololi ihcuac oquinnonotz ica aquin mochihuasque tiopixcamen. </div>
<div class='p'>
<span class="verse" id="HB7_15">15&#160;</span>Huan nesi ocachi chipahuac opatlac in tlanahuatili, ihcuac hualnesis se yancuic tiopixqui quen ixnesi in Melquisedec. 
<span class="verse" id="HB7_16">16&#160;</span>Huan ahmo omochiu tiopixqui ica se tlanahuatili tlen quihtohua de tlen ololi hualuilohuas, tlahmo ica in chicahualistli den yancuic nemilistli tlen ahhuel moxitinis. 
<span class="verse" id="HB7_17">17&#160;</span>Tleca inin tlen in Dios mihtohua ica Yehhuatzin: </div>
<div class='q'>Tehhuatl titiopixqui para nochipa, </div>
<div class='q'>ijcon quen in Melquisedec. </div>
<div class='m'>
<span class="verse" id="HB7_18">18&#160;</span>Ijcon tel, in achto tlanahuatili oquichicotlali tleca ayacmo quipiya niyan tlen chicahualistli huan ahmo quihuelita. 
<span class="verse" id="HB7_19">19&#160;</span>Huan ica in itlanahuatil in Moisés ahmo ocahsique in temaquixtilistli. Huan quen ipatlaca ticpiyahque in tlen ocachi cualtzin ticchixticaten, quihtosnequi in temaquixtilistli, huan ic inon timoteixpantilisque tehuan in Dios. </div>
<div class='p'>
<span class="verse" id="HB7_20">20&#160;</span>Huan in Dios omochiu inin ica tetemactili. 
<span class="verse" id="HB7_21">21&#160;</span>In oc sequin tiopixcamen oquintocahhuihque ica niyan tlen temactilistli huan ic inin tiopixqui, quihtosnequi in Jesús, ocatca tetocahhuihtoc ica se temactilistli, tleca in Itlahcuiloltzin quihtohua: </div>
<div class='q'>In Totecohtzin otetemactiloc, huan ahmo motlahtolpatlas: </div>
<div class='q'>“Tehhuatl in tiopixqui ic nochipa, </div>
<div class='q'>ijcon quen in Melquisedec.” </div>
<div class='m'>
<span class="verse" id="HB7_22">22&#160;</span>Ic inon in Jesús omochihualoc quen chicahualistli ica se mononotzalistli ocachi cuali quen in achto. 
<span class="verse" id="HB7_23">23&#160;</span>In oc sequin tiopixcamen aquin ocatcahque achto ica Yehhuatzin omochiuque miyacten, quen ahhuel ohuehcahuiyayahque tleca omictayahque. 
<span class="verse" id="HB7_24">24&#160;</span>Huan quen in Jesús ahmo micohua, Yehhuatzin nochipa in hueyixtoc den tiopixcamen, huan ahmo mocahuiliya tetequiu niyan aquin oc seya. 
<span class="verse" id="HB7_25">25&#160;</span>Ic inon cuali quinmaquixtilo nochipa yehhuan aquin mopachohuahque tenahuac in Dios quen tetemachiyahque ica Yehhuatzin Jesús tleca nochipa ilohuac impampa maquintlaihtlanilo. </div>
<div class='p'>
<span class="verse" id="HB7_26">26&#160;</span>Ijcon tel, in Jesús in hueyixtoc den tiopixcamen aquin cuali techpalehuilos, tleca Yehhuatzin in Dios, niyan tlahtlacolyo, secnintlalihtoc ica in tlahtlacolyohque huan quitlalilohtoc ocachi huehcapa den neluicac. 
<span class="verse" id="HB7_27">27&#160;</span>In Jesús ahmo quen in oc sequin hueyixtoque den tiopixcamen, aquin quipiyahque tlen quinmictisque in yolcamen huan quintemactisque mostli, achto ica intlahtlacol inuaxca huan niman ica intlahtlacol den oc sequin tlacamen. Tleca in Jesús san secpa ic nochipa omotemacti tetlocolil ihcuac omotemactiloc Yehhuatzin ic otemictihque tesel. 
<span class="verse" id="HB7_28">28&#160;</span>In itlanahuatil in Moisés quintocahhuiya quen hueyi tiopixcamen in san tlalticpac tlacamen aquin noyojqui tlahtlacolyohque. Huan in tetlahtol ica tetemactili in Dios tlen ohuala satepa den itlanahuatil in Moisés tetocahhuiya in hueyixtoc den tiopixcamen in Iconetzin Dios aquin mochihualotoc yec ahxihuatoc de nochipa.  </div>
<div class='psalmlabel' id='HB8_0'> 8</div>
<div class='s'>Jesús in Tlapalehuiyani ica se yancuic mononotzalistli </div>
<div class='p'>
<span class="verse" id="HB8_1">1&#160;</span>Ica tlen tiquihtoticaten, in tlahtoli tlen ocachi hueyi, yeh inin. In hueyixtoc den tiopixcamen tohuaxca ijcon ilohuac. Huan motlalilotoc teyejcan in Dios canin motequiutilotoc nepa neluicac. 
<span class="verse" id="HB8_2">2&#160;</span>Motequiutilo aquin tiopixqui ipan in tlamelajcan tetiopan, tlen tlachihchiutli ica Totecohtzin Dios huan ahmo ica in tlacamen. 
<span class="verse" id="HB8_3">3&#160;</span>Sehsen hueyixtoc den tiopixcamen quitocahhuihtoque quitemactis tetlocolilten huan tetlamactilten, huan ic inon huelica quen Jesucristo noyojqui mamopiya tlen motemactis. 
<span class="verse" id="HB8_4">4&#160;</span>Tla Yehhuatzin ilohuasquiyani nican tlalticpac, niyan ilohuasquiyani tiopixqui, tleca oc caten tiopixcamen aquin quitemactiyahque tetlocolilten quen tlatequiutiya in itlanahuatil in Moisés. 
<span class="verse" id="HB8_5">5&#160;</span>Huan inohque tiopixcamen quichihuahque intequiu ipan in tiopan manteadohcali, in tlen san quixnextiya ica in tetiopan tlen oncan neluicac. Ticmatihque san iixnesca, tleca ihcuac in Moisés oyaya quichihchihua in tiopantli, Dios oquiluiloc: “Xicyequitac huan xicchihua nochin ijcon quen onimitznextili ihcuac oticatca ipan in tepetl.” 
<span class="verse" id="HB8_6">6&#160;</span>Huan axan in Cristo omochiu ocachi cuali tetequiu, tleca Yehhuatzin in tlapalehuiyani ica se mononotzalistli ocachi cuali, tlen mochicautoc ipan tlen ocachi cuali otechcaquiltiloc. </div>
<div class='p'>
<span class="verse" id="HB8_7">7&#160;</span>Tleca tla in achto mononotzalistli yesquiyani yec ahsitoc, ahmo huelica yesquiyani in oupa mononotzalistli. 
<span class="verse" id="HB8_8">8&#160;</span>Huan Dios oquinahsiloc tlahtlacolantoque inon tlacamen den Israel, quen omihto ica yehhuan ipan in Itlahcuiloltzin: </div>
<div class='q'>In Totecohtzin mihtohua: Ahsiquiu in tonalten queman nicchihuas se yancuic mononotzalistli ica in tlacamen den Israel huan den Judá. </div>
<div class='q'>
<span class="verse" id="HB8_9">9&#160;</span>Ahmo yes quen in mononotzalistli tlen onicchiu ica inchichicacoluan queman oniquinquixti quen nopiluan ipan in tlali Egipto. </div>
<div class='q'>Tleca omoxihxicohque ica nomononotzalis huan ic inon ayacmo nicchihuas cuenta inuan, mihtohua in Totecohtzin Dios. </div>
<div class='q'>
<span class="verse" id="HB8_10">10&#160;</span>In mononotzalistli tlen nicchihuas ica in tlacamen den Israel satepa de inon tonalten ijcon yes, mihtohua in Totecohtzin: </div>
<div class='q'>Niquintlanehnehuiltis ica notlatequiutil, </div>
<div class='q'>huan ijcon quitlacamatisque notlamatiyan. </div>
<div class='q'>Ic inon niyes nehhua inDios </div>
<div class='q'>Huan yehhuan yesque notlacahuan. </div>
<div class='q'>
<span class="verse" id="HB8_11">11&#160;</span>Niyan aquin quipiyas tlen quinextilis oc seya, </div>
<div class='q'>niyan in itenonotzcau huan niyan iicniu, </div>
<div class='q'>ic mateixmatican in Totecohtzin, </div>
<div class='q'>tleca nochten nechixmatisque, quen ocachi quitzinin huan hasta ocachi hueyi de yehhuan. </div>
<div class='q'>
<span class="verse" id="HB8_12">12&#160;</span>Huan niquintlapohpoluis huan ayacmo ocachi niquilnamiquis ica intlahtlacoluan. </div>
<div class='m'>
<span class="verse" id="HB8_13">13&#160;</span>Ihcuac Dios tlahtolo ica se yancuic mononotzalistli, mihtosnequi yitlantoc in achto, huan inon tlen yichicautiu huan yitlantiu ihsiu yau polihui.  </div>
<div class='psalmlabel' id='HB9_0'> 9</div>
<div class='s'>In tiopan den tlalticpac huan in tiopan den neluicac </div>
<div class='p'>
<span class="verse" id="HB9_1">1&#160;</span>Axan tel, in achto mononotzalistli oquipiyaya in tlatequiutili den tlaolichtilistli, huan se tiopantli de nican tlalticpac. 
<span class="verse" id="HB9_2">2&#160;</span>Inon tiopantli oquiyectlalihque ijquin. In achto cuarto quitocahhuiya in cuarto tlasecnintlalili huan ompa ocatcayaya in candelero huan in mesa ica in pantzin secnin tlalihtoc. 
<span class="verse" id="HB9_3">3&#160;</span>Huan icuitlapa canin tlahco xeliutoc ocatca in oc se cuarto oquitocahhuiyayahque in cuarto ocachi tlasecnintlalili. 
<span class="verse" id="HB9_4">4&#160;</span>Ompa ocatca se altar tlachihchiutli den oro quen se mesa canin quitlatiyahque in popochtli, huan in baule den mononotzalistli, tlen ic tlapachiutoc nohuiyan ica in oro. Tlahtec ipan in baule ocatca se comitl den oro tlen oquipiyaya in maná, huan noyojqui ompa ocatca in itlacou in Aarón tlen oselix, huan in temen ipan tlen oquihcuiloque sequin tlahtoli den mononotzalistli, yeh in matlactli tlatequiutilten. 
<span class="verse" id="HB9_5">5&#160;</span>Pani den baule ocatcahque inon querubines quen tehueyilistzin Dios. Huan inohque oquitlapachohtoyahque ica inmasnecapal canin omixpohpolohuaya in tlahtlacolten. Huan masque cuali namechiluiya ica nochin tlen ocatca, ahmo quinamiquis axan. </div>
<div class='p'>
<span class="verse" id="HB9_6">6&#160;</span>Huan ihcuac oquiyectlalihque nochin inon, in tiopixcamen ocalaquiyayahque mostli ipan in achto cuarto canin oquichihuayayahque intequiu. 
<span class="verse" id="HB9_7">7&#160;</span>Huan ocachi tlahtec ipan in ome cuarto san ocalaquiyaya in hueyixtoc den tiopixcamen san se tonali ipan se xihuitl. Huan ic calaquis, quipiya tlen quihuicas, iyes in yolcamen ic quitemactiya quen ipatlaca in itlahtlacol huan noyojqui den tlacamen. 
<span class="verse" id="HB9_8">8&#160;</span>Ic inon in Itiotonaltzin in Dios techmatiltilo, ihcuac quitlaolichtiyahque ipan in achto cuarto, ayamo tlapoutoya matehualcalaquican san aquin quinequis ipan in cuarto canin ocachi tlasecnintlalili. 
<span class="verse" id="HB9_9">9&#160;</span>Nochin inin tlen opanoc ic techmatiltilo tlen omotzonquixti ica in Jesús ipan inin tonalten. In tetlocolilten huan in tlatemactilten tlen ompa tetemactilihque in Dios ahhuel quichipahuasque intlanehnehuilis ic ayacmo quilnamiquisque intlahtlacol in aquin ijcon temahuestiliyahque. 
<span class="verse" id="HB9_10">10&#160;</span>San tlahtohua ica in tlacuali huan in tlayili huan in chipahualistli. Huan nochin inon tlanahuatili oquintequiutiyaya ipan intlacayo huan san oquipix ichicahualis hasta axan queman in Dios yimopatlatiu nochin tlen ca. </div>
<div class='p'>
<span class="verse" id="HB9_11">11&#160;</span>Huan axan yohualuilohuac in Cristo huan Yehhuatzin in hueyixtoc den tiopixcamen ica tlen hualahtoc, nochin tlen cuali. In tiopan canin Yehhuatzin tequiutilo quen tiopixqui ocachi cuali huan ocachi tlamelajcan, huan ahmo intlachihchihual in tlacamen, quen tiquihtosque, ahmo de nica tlalticpac. 
<span class="verse" id="HB9_12">12&#160;</span>In Cristo calacohuatoc ipan in cuarto ocachi tlasecnintlalili, ayacmo ic quitemactisque in iyes in chivitos huan in cuacuetontli, tlahmo Yehhuatzin teyes. Huan ijcon calacohuatoc san secpa ica tinochten, huan ic inon ticahsitoque in temaquixtilistli nochipa. 
<span class="verse" id="HB9_13">13&#160;</span>Inon tlacamen israeltecos omosecnintlalihque ica in chipahualistli den tlacayo ica iyes in toros huan in chivos huan ica in tleconextli den sihuacuacuetontli, yeh in tlen oquintlaxilihque. 
<span class="verse" id="HB9_14">14&#160;</span>Tla ijcon cuali oquis ica tochichicacoluan, ocachi cuali mechmochihuilis in teyestzin in Cristo. Huan ica Itiotonaltzin in Tlamelajcatzintli, in Cristo omotemactiloc Yehhuatzin ica in Dios quen tlatemactili chipahuac huan in teyestzin mechixpoluiya ica tlen mechyolmohsihuiya ipan namotlanehnehuilis. Yeh in tlachiuten tlen tehuica ipan in miquilistli. Huan ic inon, cuali nantepalehuisque in Dios yolihuatoc. </div>
<div class='p'>
<span class="verse" id="HB9_15">15&#160;</span>Ic inon in Jesucristo Yehhuatzin in Tlapalehuiyani ica se yancuic mononotzalistli. Ic omicohuac in Cristo, in Dios cuali quintlapohpoluilos ica in tlahtlacoli tlen oquichiuque ihcuac oquintequiuti in achto mononotzalistli, huan ic inon yehhuan aquin Dios quinnotzalos cuali quiselisque in tetlocolil tlen ahyic tlamis, in tlen Yehhuatzin quincaquiltilotoc. 
<span class="verse" id="HB9_16">16&#160;</span>Ica in tlacamen oncan se tlahcuilolamatl den tetlocolili. Huan huelica motematiltis tla nele yomic in aquin oquichiu inon tlahcuilolamatl den tetlocolili, huan ijcon quipiyas chicahualistli. 
<span class="verse" id="HB9_17">17&#160;</span>Inon tlahcuilolamatl den tetlocolili ahmo quipiya ichicahualis tla oc nemi in aquin oquichiu, tlahmo ihcuac yimictos. 
<span class="verse" id="HB9_18">18&#160;</span>Ic inon in achto mononotzalistli noyojqui quichicautoc ica yestli quen ihcuac omic in yolcatl. 
<span class="verse" id="HB9_19">19&#160;</span>In Moisés oquincaquilti nochin tlacamen in tlatequiutilten den tlanahuatili. Satepa oquian in tohmitl chichiltic huan se pedazo in xihuitl huan oquipatili ipan iyes in cuacuetoton huan in chivos, tlaneloli ihuan atl, huan oquiahhuechi in amatl den tlanahuatili huan noyojqui oquinahhuechi nochin tlacamen maquiilnamiquican. 
<span class="verse" id="HB9_20">20&#160;</span>Oncan oquiniluic: “Inin yestli techyecmatiltiya ica in mononotzalistli tlen Dios otlatequiutiloc ica namehhuan.” 
<span class="verse" id="HB9_21">21&#160;</span>In Moisés noyojqui oquiahhuechic ica in yestli in tiopantli huan nochin tlen oquitequiutiyayahque ica in tlaolichtilistli. 
<span class="verse" id="HB9_22">22&#160;</span>Ijcon quen tlatequiutili in tlanahuatili, nochin maye chipahuac ica in yestli, huan ahmo oncan in tlapohpoluilistli ica in tlahtlacoli in tlahmo chayautoc in yestli ica miquilistli. </div>
<div class='s'>In tlatemactili den Cristo quixpolohua in tlahtlacoli </div>
<div class='p'>
<span class="verse" id="HB9_23">23&#160;</span>Ijcon tel, oquinequiyayahque inohque tlatemactili ic mochipahuas inon tlen icualnexca in tlen ca neluicac. Huan in tlen nele den neluicac quinequis ocachi cuali tlatemactili. 
<span class="verse" id="HB9_24">24&#160;</span>Tleca in Cristo ahmo ocalacohuac quen tiopixqui ipan inon tiopantli tlen itlachihchihual in tlacamen. Yehhua san ixnesi in tlamelajcan tiopantli. Tlahmo ocalacohuac ipan in neluicactli, canin axan monextilotoc teixpa in Dios topampa tehhuanten. 
<span class="verse" id="HB9_25">25&#160;</span>In hueyixtoc den tiopixcamen judeahteco calaqui ipan in cuarto ocachi tlasecnintlalili den tiopantli cada xihuitl motemactis in yestli ahmo ihuaxca, huan in Cristo ahmo motemactiya miyacpa. 
<span class="verse" id="HB9_26">26&#160;</span>Tel, tla ijcon yesquiyani, micohuasquiyani miyacpa ic opeu in tlalticpactli. Huan axan san secpa para nochipa ihcuac tzonquixtica inin tonalten, in Cristo omonextiloc impampa nochten, omocahcalactiloc san Yehhuatzin quen temactili ic omixpohpolo in tlahtlacoli. 
<span class="verse" id="HB9_27">27&#160;</span>Ijcon quen nochten quipiya tlen miquisque san secpa, huan satepa hualas in tlixcomacalistli, 
<span class="verse" id="HB9_28">28&#160;</span>ijcon noyojqui in Cristo otetemactihque ica in miquilistli san secpa ic omixpohpolo in tlahtlacolten de miyacten. Huan satepa monextilos ic oupa, ayacmo ic mixpohpolos in tlahtlacoli, tlahmo ic momaquixtisque in aquin techixtiyesque.  </div>
<div class='psalmlabel' id='HB10_0'> 10</div>
<div class='p'>
<span class="verse" id="HB10_1">1&#160;</span>In itlanahuatil in Moisés oquipiyaya san quen tlanextli, huan ahmo yec yec oquinexti ica nochin cuali tlen techmochihuililos satepa. Ijcon tel, inon tlanahuatili ahyic quixpohpolos intlahtlacol in aquin mopachohuahque tenahuac in Dios ica inon tlatemactilten tlen huelica oquichihuayayahque cada xihuitl. 
<span class="verse" id="HB10_2">2&#160;</span>Tla inon tlanahuatili cuali quixpohpolos in tlahtlacoli, ayacmo motemactisquiyanihque inohque tlatemactilten, tleca tla secpa mochipautoque in aquin omotemactihque, ayacmo quilnamictinemisque ica intlahtlacol. 
<span class="verse" id="HB10_3">3&#160;</span>Tlahmo oc noncua ica yehhuan. Ica inon tlatemactilten ic oquintlalnamictiyaya ica intlahtlacoluan cada xihuitl, 
<span class="verse" id="HB10_4">4&#160;</span>tleca in iyes in cuacueten huan den chivitos ahyic quixtlapachos intlahtlacoluan. </div>
<div class='p'>
<span class="verse" id="HB10_5">5&#160;</span>Ic inon, ihcuac ohualuilohuac nican tlalticpac, in Cristo oquiluiloc in Dios: </div>
<div class='q'>Ahmo ticnequi tlatemactili niyan tetlocolili den yolcamen, </div>
<div class='q'>huan ic inon nechmacalohtoc se notlacayo ic nimotemactis. </div>
<div class='q'>
<span class="verse" id="HB10_6">6&#160;</span>Ahmo tepactiya in tetlocolilten tlatlac den yolcamen niyan in tlen tlatemactilten tlen ic quixpohpolohua in tlahtlacoli. </div>
<div class='q'>
<span class="verse" id="HB10_7">7&#160;</span>Oncan oniquihto: “Nican nihuitz ic nicchihuas motlanequilistzin, O Dios, ijcon ca tlahcuiloli ica nehhuatl ipan teamau.” </div>
<div class='m'>
<span class="verse" id="HB10_8">8&#160;</span>Inon quihtosnequi in Dios ahmo nele monequi in tlatemactilten niyan in tetlocolilten den yolcamen, niyan in tlatemactilten tlatlac ic quixpohpolos in tlahtlacoli. Nochin tlen quitequiutiya in tlanahuatili ahmo otepacti. 
<span class="verse" id="HB10_9">9&#160;</span>Huan oncan mihtohua: “Nican nihuitz ic nicchihuas tetlanequilistzin, O Dios.” Quen tiquihtosque, quixtohuetzohua inon tlatemactilten huan quitlaliya ihiyan inin oc se tlatemactili. 
<span class="verse" id="HB10_10">10&#160;</span>In Dios techsecnintlalilohtoc tleca Jesucristo omochiu tetlanequilis in Dios ic omotemacti in tetlacayo quen tlatemactili san secpa ica nochin. </div>
<div class='p'>
<span class="verse" id="HB10_11">11&#160;</span>Nochin tiopixqui judeahteco ijcon mostli quichihua quen itequiu, huan ijcon quitemactihtica miyacpa san inon tlatemactilten, masque inin ahyic quixtlapachohua in tlahtlacoli. 
<span class="verse" id="HB10_12">12&#160;</span>Huan in Jesucristo oquitemactiloc ica in tlahtlacoli san se tlatemactili ica nochipa huan oncan omotlaliloc ic teyejcan in Dios. 
<span class="verse" id="HB10_13">13&#160;</span>Huan ompa mochiyalohtica hasta ic quintlalilos teicxitla in tecocolihcahuan. 
<span class="verse" id="HB10_14">14&#160;</span>Huan ica san se tetlamactili oquixpohpolo para nochipa itlahtlacol in aquin tehuan mosecnintlalihtoc. 
<span class="verse" id="HB10_15">15&#160;</span>Huan in Itiotonaltzin techyecmatiltiya, tleca ic achto mihtohua: </div>
<div class='q'>
<span class="verse" id="HB10_16">16&#160;</span>Huan ijquin yes in mononotzalistli tlen nicchihuas ica yehhuan ipan in tonalten tlen hualas, mihtohua in Dios: </div>
<div class='q'>Niquintlalilis in notlatequiutil ipan inyolo </div>
<div class='q'>huan niquinmatiltis ipan intlanehnehuilis. </div>
<div class='m'>
<span class="verse" id="HB10_17">17&#160;</span>Huan satepa mihtohua: </div>
<div class='q'>Ayacmo ocachi niquilnamiquis intlahtlacol, yeh quihtosnequi in ahmo cuali tlen quichiutoque. </div>
<div class='m'>
<span class="verse" id="HB10_18">18&#160;</span>Ijcon tel, ihcuac yimotlahtlapoluihtoc intlahtlacol, ayacmo huelica quinequis ocachi tetlamactili ica in tlahtlacoli. </div>
<div class='s'>Timopachosquiyanihque tehuan in Dios </div>
<div class='p'>
<span class="verse" id="HB10_19">19&#160;</span>Ic inon, nocnihuan, cuali ticalaquisque ipan canin ocachi secnintlalili, tlen quihtosnequi in neluicac. Huan ahmo tipinahuisque, quen yimocohuac in Jesucristo ica totlahtlacol. 
<span class="verse" id="HB10_20">20&#160;</span>Yeh in yancuic ohtli tlen yau ipan yancuic nemilistli quen Yehhuatzin otechtlapoluiloc ihcuac otzomon inon tatapahtli tlen ic tlahcoxeliutoc in tiopantli, huan inon tatapahtli nesi quen tetlacayo. 
<span class="verse" id="HB10_21">21&#160;</span>In Jesús in hueyixtoc den tiopixcamen ica techanihcahuan Dios. 
<span class="verse" id="HB10_22">22&#160;</span>Ic inon matimopachocan tenahuac in Dios ica nochin toyolo huan yecahsitoc totlaneltoquilis, tleca Yehhuatzin otechyolchipahualoc huan otechchipahualo ica totlanehnehuilis. Huan titlapapacten ipan totlacayo quen timocuatequiyahque. 
<span class="verse" id="HB10_23">23&#160;</span>Ahmo matiquilcahuacan ica tlen ticchixticaten ica totlaneltoquilis, tleca Dios motzonquixtilos in tlen mihtohtoc ica tehhuanten. 
<span class="verse" id="HB10_24">24&#160;</span>Huan matictemocan quen timoyolchicahuasque seya huan oc seya ic timotlasohtlasque huan timochihuilisque cuali, se huan oc seya. 
<span class="verse" id="HB10_25">25&#160;</span>Oncan sequin aquin ahmo chicoquisahque ipan in tetiotlayehualoltzin. Ahmo ijcon maticchihuacan, tlahmo matimoyolchicahuacan se huan oc seya, huan axan ocachi, quen mopachohtihuitz in tonali queman mocuepalos in Totecohtzin. </div>
<div class='p'>
<span class="verse" id="HB10_26">26&#160;</span>Huan tla san ijcon titlahtlacolantiyesque ica totlanehnehuilis ihcuac yiticmautoque in tlen melahuac, ayacmo quinamiquis oc se tlatemactili ica in tlahtlacolten. 
<span class="verse" id="HB10_27">27&#160;</span>In tlen mocahua san yeh in hueyi moucayotl den tlixcomacalistli huan se cualantli tlen quinmahua quen tletl tlen quitlami xitinis in tecocolihcahuan in Dios. 
<span class="verse" id="HB10_28">28&#160;</span>Tla seya quixtlasa in itlanahuatil in Moisés huan tla oncan ome noso yiyi tlachipaucamen quixcomacahque, quitlahtlocoltiyahque ica in miquilistli, niyan ic tlocoyasque. 
<span class="verse" id="HB10_29">29&#160;</span>Tel, ¿tlahmo ocachi chicahuac quitlapanoltisque in aquin ahmo tepa tlachiya in Iconetzin Dios huan quixtlasa in teyestzin huan tecualantli in Itiotonaltzin Dios? Inon yestli yeh in tlen quichicahuas inon mononotzalistli huan yeh ic tlen mosecnintlalihtoc inon tlacatl. 
<span class="verse" id="HB10_30">30&#160;</span>Ticmatihque in tlen omihto in Dios: “Nehhuatl notequiu ic niquinmacuepas, huan nehhuatl niquintlapanoltis.” Huan noyojqui quihtohua ipan in Tlahcuiloltzin: “In Totecohtzin quinixcomacalos in tetlacahuan.” 
<span class="verse" id="HB10_31">31&#160;</span>Inon molui temohmoute tla huetzis seya ihtech in tlapanolistli in Dios yolihuatoc. </div>
<div class='p'>
<span class="verse" id="HB10_32">32&#160;</span>Xiquilnamiquican namehhuan ipan in tonalten yipanotoc ihcuac onanquineltocaque, huan onanquixicohque san tlamach in tlapanolisten den tlixnamiquilistli. 
<span class="verse" id="HB10_33">33&#160;</span>Sequin de namehhuan omechcamanaliluihque huan omechuihhuitejque temiyacaixpa, huan oc sequin inca otlocoxque ica intlapanolis in aquin ijcon oquinchiuque. 
<span class="verse" id="HB10_34">34&#160;</span>Namehhuan inca onantlocoxque in aquin ocatcahque telpiloyan, huan ica paquilistli onanquixocohque ihcuac mechcuilihque tlen onanquipiyayahque. Tleca nanquimauticaten quen ompa neluicac nanquipiyahque in tlen ocachi cuali huan huehcahuis nochipa. 
<span class="verse" id="HB10_35">35&#160;</span>Ahmo xiquilcahuacan in tlen yimechmatiltihque, tleca inon mechualiquilis namotlatlan. 
<span class="verse" id="HB10_36">36&#160;</span>Namehhuan xicxicocan san tlamach ic nanquichihuasque tetlanequilistzin in Dios huan ijcon nanquiselisque in tlen Yehhuatzin mechcaquiltilotoc. 
<span class="verse" id="HB10_37">37&#160;</span>Quen quihtohua in Itlahcuiloltzin: </div>
<div class='q'>San molui ihsiu mohualnextilos in aquin mopiya tlen hualuilohuas huan ayacmo huehcahuihuas. </div>
<div class='q'>
<span class="verse" id="HB10_38">38&#160;</span>Huan in aquin nicseliya quen tlamelajcan quitequiutihtinemis inon itlaneltoquilis </div>
<div class='q'>huan tla moxihxicos, ahmo nipactos ica yehhua. </div>
<div class='m'>
<span class="verse" id="HB10_39">39&#160;</span>Huan tehhuanten ahmo quen inohque aquin moxihxicohuahque huan polihuisque, tlahmo quen in aquin quipiyahque intlaneltoquilis huan ijcon ahmo polihuisque.  </div>
<div class='psalmlabel' id='HB11_0'> 11</div>
<div class='s'>In tlaneltocalistli </div>
<div class='p'>
<span class="verse" id="HB11_1">1&#160;</span>Ica totlaneltoquilis ticyecmatihque ticselisque in tlen ticchixticaten, huan ticyecmauticaten in tlen ahhuel tiquitasque, yeh in tlen melahuac. 
<span class="verse" id="HB11_2">2&#160;</span>Tochichicacoluan oquinyequitaloc tleca oquipixque intlaneltoquilis. </div>
<div class='p'>
<span class="verse" id="HB11_3">3&#160;</span>Ica totlaneltoquilis ticmatihque quen omochiu in Dios in tlalticpactli ica in tetlahtol, ijcon quen in tlen axan tiquitahque ahmo ocatca tlachihchiutli ica tlen cuali quitas. </div>
<div class='p'>
<span class="verse" id="HB11_4">4&#160;</span>Ica itlaneltoquilis in Abel otemacti in Dios se tlamactili ocachi cuali quen oquitemacti in Caín, huan ic inon in Dios oquiseliloc in Abel quen tlamelajcan huan oquiseliloc in itetlocolil. Huan masque in Abel yimictoc, oc tlahtohtica ica inon itlaneltoquilis tlen oquipix. </div>
<div class='p'>
<span class="verse" id="HB11_5">5&#160;</span>Ica itlaneltoquilis in Enoc oquiahcocuiloc neluicac, huan ahmo omic. Huan ic inon ahmo ocahsique tleca Dios oquihuicaloc. Huan in Itlahcuiloltzin quihtohua achto ic quihuicalos, in Enoc otepacmacac in Dios. 
<span class="verse" id="HB11_6">6&#160;</span>Huan ahhuel titepactisque in Dios in tlahmo titeneltocasque, tleca in aquin mopachohua tenahuac Yehhuatzin quipiya tlen quineltocas quen Dios ic nele ilohuac huan quinuelitalos in aquin tetemohuahque. </div>
<div class='p'>
<span class="verse" id="HB11_7">7&#160;</span>Ica itlaneltoquilis in Noé otetlacamat in Dios ihcuac Yehhuatzin oquimatiltiloc quen tlami polihui in tlalticpac. Huan ijcon oquichihchiu in barco ic quinmaquixtis in ichanihcahuan. Ica inon itlaneltoquilis otetlacamat in Dios, huan in oc sequin tlacamen ahmo oquichiuque cuenta. Ijcon quihtosnequi oquintlahtlacoltiloc ica tlen otetlacamat in Noé, huan ic inon oquihuelitaloc quen tlamelajcan in Dios ica inon itlaneltoquilis. </div>
<div class='p'>
<span class="verse" id="HB11_8">8&#160;</span>Ica itlaneltoquilis in Abraham otetlacamat ihcuac oquinotzaloc in Dios, huan oya ipan in tlali canin oquinextililoc in Dios quen itetlocolil. Oquis ipan in itlal huan ahmo quimati canin oyaya. 
<span class="verse" id="HB11_9">9&#160;</span>Quen oquipiyayaya itlaneltoquilis in Abraham, ocatca ipan in tlali tlen oquicaquiltiloc san quen sentlapalchani. Ochantiyaya ipan in manteadohcali huan no ijcon oquichiuque in Isaac huan Jacob, in aquin noyojqui oquicajque inon tlahtoli. 
<span class="verse" id="HB11_10">10&#160;</span>Tleca in Abraham oquichixtoya inon altepetl tlen yec chicautoc, quen in Dios aquin omonehnehuili quen omochihchiu. </div>
<div class='p'>
<span class="verse" id="HB11_11">11&#160;</span>No ijcon ica itlaneltoquilis in Sara oquiseli in ichicahualis quen tenana, masque tequin yichicahuac ic quitas iconeu. Oquitac se iconeu tleca oteneltocac in Dios motzonquixtis in tetlahtol. 
<span class="verse" id="HB11_12">12&#160;</span>Masque in Abraham tequin yichicahuac, oc oquimpix tequin miyac ixuihuan, quen in sitlalten den neluicac ic miyacten. Huan quen in xali tlen ca itentla in hueyi atl niyan aquin cuali quipohua. </div>
<div class='p'>
<span class="verse" id="HB11_13">13&#160;</span>Nochten inohque tlacamen omijque, niyan oquiselihque in tlen Dios oquincaquiltiloc. Huan quen oteneltocayayahque, oquiyolnehnehuilihque quen tzonquisas huan ic inon oyolpajque. Ijcon oquimonextilihque quen yehhuan sentlapalchanimen ipan inin tlalticpac. 
<span class="verse" id="HB11_14">14&#160;</span>In aquin ijcon tlahtohuahque, yehhuan motemactiyahque tlamelajcan quen oc quitemohtinemihque intlal. 
<span class="verse" id="HB11_15">15&#160;</span>In tla oc quilnamictiyanihque in intlal canin ohualquisque, cuali mocuepanihque ompa. 
<span class="verse" id="HB11_16">16&#160;</span>Ocachi oquinyoluicac oc se intlal ocachi cuali, quen quihtosnequi oc se intlal neluicac. Ic inon in Dios ahmo omopinautilo ic tenotzasque in Dios de yehhuanten, quen yimopixtoc tlayectlalili se altepetl. </div>
<div class='p'>
<span class="verse" id="HB11_17">17&#160;</span>Ica itlaneltoquilis in Abraham oquihualicac in iconeu Isaac ic quitemactini quen tetlamactili ihcuac oquiistlacaahsiloc in Dios. Quen omotemacatoya quitemactis in isel iconeu, masque Dios omocaquiltihtoya: 
<span class="verse" id="HB11_18">18&#160;</span>“Ic inon Isaac tiquimpiyas miyac moxuihuan.” 
<span class="verse" id="HB11_19">19&#160;</span>Ijcon in Abraham teyolohmati in Dios mopiya in chicahualistli ic moihxitis den mijcamen tla quimictisquiyani quen oquiluiloc in Dios. Huan quen omotemacatoya ic quimictis, cuali tiquihtosque oc sepa oquiselic den miquilistli. </div>
<div class='p'>
<span class="verse" id="HB11_20">20&#160;</span>Ica itlaneltoquilis in Isaac oquicaquiltiloc in tlatiochihualistli tlen hualas ica in Jacob huan Esaú. 
<span class="verse" id="HB11_21">21&#160;</span>Huan ihcuac oyaya miqui in Jacob, ica itlaneltoquilis oquicaquilti ipiluan in José ica inon tlatiochihualistli. Huan otemahuestili in Dios ipan omochicautoya in icoutopil. 
<span class="verse" id="HB11_22">22&#160;</span>Ihcuac oyaya miqui in José, ica itlaneltoquilis oquihto quen in israeltecos satepa quisasque ipan in tlali Egipto, huan oquiniluic maquihuicacan in itlacayo quen quiehuasque ic ahmo mapalani. </div>
<div class='p'>
<span class="verse" id="HB11_23">23&#160;</span>Ihcuac otlacat in Moisés, itata huan inana oquitaque quen ocatca se cualtzin conetl. Huan ica intlaneltoquilis, ahmo omomoutihque ica itlanahuatil in hueyixtoc tlen oquintequiutihtoya ic maquinmictican nochin conetl tlen tlacati telpocatl. Huan oquitlatihque yiyi metztli, ahmo maquiahsican in soldados. 
<span class="verse" id="HB11_24">24&#160;</span>Huan ic yitlacatl in Moisés, quen oteneltocac in Dios, ahmo oquinec maquitocahhuican iconeu in ichpocau in hueyixtoc den Egipto. 
<span class="verse" id="HB11_25">25&#160;</span>Tlahmo ocachi oquinec maquitlapanoltican inuan in techantlacahuan in Dios, huan ahmo mapaqui ipan san quesqui tonali ica tlen quipacmacas den tlahtlacoli. 
<span class="verse" id="HB11_26">26&#160;</span>Ahmo oquichiu cuenta ic quitlanisquiyani nochin tetlocolil den Egipto. Oquinehnehuili ocachi cuali yes itlatlan tla quixtlasasque ijcon quen otechihuilihque in Cristo, tleca ocachi oquihuelitac in itetlocolil tlen Dios quimacalos. 
<span class="verse" id="HB11_27">27&#160;</span>Ica itlaneltoquilis in Moisés oquis den tlali Egipto, huan ahmo omomouti ica in cualantli den hueyixtoc. Oquixico ica itequiu san quen tla teitasquiyani in Dios aquin ahhuel teitahque. </div>
<div class='p'>
<span class="verse" id="HB11_28">28&#160;</span>Ica itlaneltoquilis in Moisés otetlacamat ica tlen omoluic in Dios ic quinmaquixtilos inon israeltecos den tlali Egipto, huan oquintequiuti macahhuechican in puertas ica in yestli den calnelohten huan ijcon in ángel den miquilistli ahmo maquimicti in tetiachicau niyan se israelteco. 
<span class="verse" id="HB11_29">29&#160;</span>Huan ica intlaneltoquilis in israeltecos oquicholuihque in hueyi atl itoca Chichiltic ijcon quen tla nehnenticatcahque ipan tlali huajqui. Huan ihcuac in egipciohtecos oquinejque quichihuasque ijcon, ompa otlanque moatocahque. </div>
<div class='p'>
<span class="verse" id="HB11_30">30&#160;</span>Ica intlaneltoquilis inon israeltecos oquiyehualohque in altepetl Jericó in chicome tonali, huan ic inon otoyau inon tepamitl tlen ic otzactoya. 
<span class="verse" id="HB11_31">31&#160;</span>Huan ica itlaneltoquilis, inon sihualoca itoca Rahab ahmo omic inuan yehhuan aquin ahmo otetlacamatiyayahque, tleca yehhua oquintlati in tlapihpiyanimen israeltecos. </div>
<div class='p'>
<span class="verse" id="HB11_32">32&#160;</span>Tel, ¿tlen ocachi niquihtos? Nechuehcahuas temoute ic niquihtos nochin ica in Gedeón huan in Barac huan in Sansón huan in Jefté huan in David huan in Samuel huan oc sequin tlayolchicaucanimen. 
<span class="verse" id="HB11_33">33&#160;</span>Huan ica intlaneltoquilis yehhuan oquintlamihque in tlacamen den sequin tlalten, huan oquinixcomacaque cuali, huan Dios oquimpalehuiloc quen oquincaquiltiloc. Sequin oquincamatzajque in leones, 
<span class="verse" id="HB11_34">34&#160;</span>huan sequin omaquisque ic quinmictinihque ihtech chicahuac tletl huan ica in espada. In aquin ahmo chicahuaque omochiuque chicahuac ipan in motehuilistli huan oquintlanque nochin intecocolihcahuan. 
<span class="verse" id="HB11_35">35&#160;</span>Ocatcahque sequin sihuamen aquin oquinselihque oc sepa yolque in aquin omictoyahque. </div>
<div class='p'>Oc sequin omijque ica in tlapanolistli tleca ahmo omochiuque tlaixtlascamen ic mamaquisacan. Oquixicohque ic ahsisque se ihxohualistli ipan nemilistli ocachi cuali. 
<span class="verse" id="HB11_36">36&#160;</span>Sequin oquinahhuiltihque huan oquinuihhuitejque, huan oquinilpihque ica in cadena huan oquintzajque ipan telpiloyan. 
<span class="verse" id="HB11_37">37&#160;</span>Sequin oquinmictihque ica tetl, huan sequin oquintlahcotejque, huan sequin oquinixtlasaltiyayahque, huan sequin oquinmictihque ica in espada. Huan miyacten oquinuicatinemiyayahque nisic, nepic, tlaquentihtoyahque ica in iyehuayo in calnelo huan in chivos. Ocatcahque prohues, tlamohsihuilten huan oquintlapanoltihque tequin. 
<span class="verse" id="HB11_38">38&#160;</span>Inon tlacamen ocachi cualtzin den oc sequin tlalticpac tlacamen, huan masque molui cualtzin tlacamen huelica oixnemiyayahque ipan in acahualtlahtli, huan ipan in tepetlahtli, huan ipan in tlacoyocten, huan icxitla in tlaluecapantli den tlali. 
<span class="verse" id="HB11_39">39&#160;</span>Nochin inohque masque moixmautoque ica intlaneltoquilis, ahmo oquiselihque in tlen Dios oquiniluilotoya. 
<span class="verse" id="HB11_40">40&#160;</span>Tleca Yehhuatzin omoyectlalihtoya ahmo maquiselican nochin tlen oquincaquiltiloc hasta cuali ticselisque inuan.  </div>
<div class='psalmlabel' id='HB12_0'> 12</div>
<div class='s'>Matiteyequitacan in Jesús </div>
<div class='p'>
<span class="verse" id="HB12_1">1&#160;</span>Matiquilnamiquican ica inon miyacten aquin oquitlanque ica intlaneltoquilis. Ic inon maticahuacan ica nochin tlen techtzacuiliya, huan in tlahtlacoli tlen techtlapolochtiya, huan maticchihuacan ipan tonemilis in tlen techixpantilotoc Yehhuatzin, huan ahmo matimoxihxicocan. 
<span class="verse" id="HB12_2">2&#160;</span>Maticchihuacan cuenta teca in Jesús, Yehhuatzin in Tlayecanqui huan in aquin oquiyecahxitiloc ica totlaneltoquilis. Masque mopinautis in aquin miquis ipan cruz, in Jesús ahmo omochiu cuenta ic inon, tleca omomat quen satepa ic tlapanolos, mopiyas paquilistli. Huan omotlaliloc ic teyejcan canin ilohuac in Dios. </div>
<div class='p'>
<span class="verse" id="HB12_3">3&#160;</span>Ic inon xicnehnehuilican quen tequin otetlapanoltihque in Jesús in tlahtlacolyohque huan ic inon ahmo xisiahuican niyan ximoxihxicocan. 
<span class="verse" id="HB12_4">4&#160;</span>Tleca namehhuan ayamo nanquipiyahque tlen ic nanmiquisque ic nanquixnamictihue ica in tlahtlacoli. 
<span class="verse" id="HB12_5">5&#160;</span>Tel, ¿yonanquilcauque in tlen Dios omechiluiloc quen nanteconehuan? Ijcon quihtohua in Itlahcuiloltzin: </div>
<div class='q'>Notlasohconeu, ahmo xiquixtlasa ica in tlen Motecohtzin mitztlalnamictilos, </div>
<div class='q'>niyan ximoxihxico ihcuac mitztlapanoltilos. </div>
<div class='q'>
<span class="verse" id="HB12_6">6&#160;</span>Tleca in Totecohtzin motlalnamictiyahque in aquin quintlasohtlalo, huan nochten in aquin quinselilos quen tepiluan quintlapanoltilos in tlahmo quichihuahque cuenta. </div>
<div class='m'>
<span class="verse" id="HB12_7">7&#160;</span>Xicxicocan namehhuan in tlapanolistli tleca in Dios mechpixtoque quen tepiluan. Tel, ¿tetata ahmo quitlacamatiltis iconeu? 
<span class="verse" id="HB12_8">8&#160;</span>Huan in tlahmo ijcon mechtlacamatiltilos in Dios quen mochihualos ica nochin tepiluan, inon quihtosnequi namehhuan ahmo nele tepiluan. 
<span class="verse" id="HB12_9">9&#160;</span>Huan noyojqui, ihcuac ticonemen, totatahhuan nican tlalticpac otechtzahtzilihque, huan otiquinmahuestilihque. ¿Huan tla ijcon ca, tleca ahmo ocachi ihsiu timotemactisque ica Tohueyitahtzin aquin ilohuac neluicac, huan ijcon tinemisque nochipa? 
<span class="verse" id="HB12_10">10&#160;</span>Totatahhuan nican tlalticpac otechtzahtzilihque se quesqui tonali quen yehhuan oquinehnehuilihque cuali, huan Dios techtzahtzililo quen melahuac techpalehuis ic timochihuasque tlasecnintlalihtoc ica Yehhuatzin. 
<span class="verse" id="HB12_11">11&#160;</span>Huan nele niyan tlen tlapanolistli techpactiya ic ticxicosque, tlahmo techcocos. Huan in aquin momachtiyahque ica tlapanolistli, satepa monextiyahque innemilis melahuac huan tlamach. </div>
<div class='s'>Ximomaluican ic nanquixtlasasque ic mechnonotzasque in Dios </div>
<div class='p'>
<span class="verse" id="HB12_12">12&#160;</span>Ijcon tel, cada se de namehhuan ximoyolchicahua huan ahmo xisotlahuica. 
<span class="verse" id="HB12_13">13&#160;</span>Huan xictemocan in ohtli tlen melahuac. Ic inon in aquin ahmo chicahuac itlaneltoquilis moyolchicahuas. </div>
<div class='p'>
<span class="verse" id="HB12_14">14&#160;</span>Xictemocan quenin nanyesque tlamach ihuan nochten, huan xicuicatinemican in nemilistli tlen tlasecnintlalihtoc ica in Dios. In tlahmo ijcon nemi, niyan aquin cuali teitas in Totecohtzin. 
<span class="verse" id="HB12_15">15&#160;</span>Xicchihuacan cuenta ahmo aquin maquilcahua ica tlen techpalehuilo in Dios, huan niyan aquin mayeto quen se tlatoctli cocoxqui tlen mechmohsihuis huan quinmahualtis in miyacten. 
<span class="verse" id="HB12_16">16&#160;</span>Niyan aquin de namehhuan maixpoliucanemi, niyan ahmo maquixtohuetzo in tlen mosecnintlalihtoc ica in Dios. Ijconon oquichiu in Esaú, aquin oquinemacac in itlatlan ica se tlacuali. Huan yehhuatl in tetiachicau. 
<span class="verse" id="HB12_17">17&#160;</span>Huan yinanquimati ihcuac Esaú oquinec quiselis in tlatiochihualistli den itata, ayacmo oquimacac, huan masque ochocac tequin in Esaú, ayacmo ocahsic quen mopalehuis ica tlen oquichiu. </div>
<div class='p'>
<span class="verse" id="HB12_18">18&#160;</span>In israeltecos omopachohque in tepetl Sinaí tlen cuali momachilis, huan tlen oxotlaticatca chicahuac ihcuac otlayohuayantix, huan omextlayohuac, otlahtlatecuin, otlahtlatlatzin, ohueyiyehyecac. Huan namehhuan ahmo nanmopachohtoque in tlen cuali momachilis. 
<span class="verse" id="HB12_19">19&#160;</span>Niyan ahmo onanquicajque ic oquitzatziltic in trompeta huan in tetlahtol in Dios quen oquinotzayaya inon israeltecos. Huan in aquin oquicajque in tetlahtol otetlatlautihque ahmo ocachi maquinnotzalo. 
<span class="verse" id="HB12_20">20&#160;</span>Inon ijcon oquichiuque tleca omomoutihque ica in tetlatequiutil tlen quihtohua: “In aquin mopachohua inahuac in tepetl, inon maquimictican ica in tetl noso ica se lanza, masque yesquiyani se yolcatl noso se tlacatl.” 
<span class="verse" id="HB12_21">21&#160;</span>Tequin nemoutilyo in tlen omotayaya, quen in Moisés, inon oquihto: “Nihuehueyocatica ica in moucayotl.” </div>
<div class='p'>
<span class="verse" id="HB12_22">22&#160;</span>Huan ica namehhuan oc noncua ic nanmopachohtoque inahuac in tepetl itoca Sión huan ipan tealtepeu in Dios yolihuatoc, quen quihtosnequi in Jerusalén tlen ompa neluicac, huan canin caten temoute miyac ángeles aquin mosentlalihtoque ic temahuestilisque ica paquilistli. 
<span class="verse" id="HB12_23">23&#160;</span>Noyojqui mosentlalihtoque nochten aquin quen tetiachicahuan Dios aquin poutoque neluicac. Huan nanmopachohtoque tenahuac in Dios, Yehhuatzin in tlixcomacani de nochten, huan inahuac nochten aquin yoquixtlapacholoc intlahtlacol. 
<span class="verse" id="HB12_24">24&#160;</span>Huan noyojqui nanmopachohtoque tenahuac in Jesús, in aquin in tlapalehuiyani ica in yancuic mononotzalistli, huan inahuac in teyes tlahhuechihtoc tlen quihuicas tlapohpoluilistli, huan technextiliya ocachi cuali quen in iyes in Abel tlen ocuicac tlamacuepilistli. </div>
<div class='p'>
<span class="verse" id="HB12_25">25&#160;</span>Ic inon, ximomaluican ic ahmo nanquixtlasasque in aquin tlahtolo. Tleca ahmo omaquisque inohque aquin oteixtlasque in Dios ihcuac otlahtoloc ic matechihuacan cuenta nican tlalticpac. Huan ocachi ahhuel timaquisasque tehhuan tla titemonecuitlapantilisque in aquin tlahtolos den neluicac. 
<span class="verse" id="HB12_26">26&#160;</span>Ipan inon tonali tetlahtol in Dios oquihuehueyotzaloc in tlalticpactli. Huan axan mihtohua: “San secpa ocachi nicuehueyotzas ahmo san in tlalticpactli, tlahmo noyojqui in neluicactli.” 
<span class="verse" id="HB12_27">27&#160;</span>Ic omihto “secpa ocachi”, monehnehuiliya quixtlamiltilos nochin tlen cuali moliniya, in tlen Dios omochiu, in tlen ahmo mamohuehcahua, huan mocahuas in tlen ahhuel moliniya. 
<span class="verse" id="HB12_28">28&#160;</span>Ahhuel moliniya canin in Dios mohueyililotos, huan ompa timochantitihue. Matitetlasohcamatican ic inon, huan matitemahuestilican ica in tlasohtlalistli huan in mahuestilistli tlen tepactiya in Dios. 
<span class="verse" id="HB12_29">29&#160;</span>In Dios de tehhuanten, Yehhuatzin quen se tletl tlen quitlamipolohua nochin tlen ahmo cuali.  </div>
<div class='psalmlabel' id='HB13_0'> 13</div>
<div class='s'>Quen titepacmacasque in Dios </div>
<div class='p'>
<span class="verse" id="HB13_1">1&#160;</span>Ahmo xiquilcahuacan nanmotlasohtlasque se huan oc seya quen nanicnimen. 
<span class="verse" id="HB13_2">2&#160;</span>Ahmo xiquilcahuacan ic nanquinsehuisque in aquin ahsisque namochan, masque ahmo nanquinixmatihque. Tleca ic inon sequin quinsehuihtoque in ángeles, niyan ahmo quinixmatihque. </div>
<div class='p'>
<span class="verse" id="HB13_3">3&#160;</span>Xiquilnamiquican ica in presos, quen tla noyojqui namehhuan nantzactonihque inuan. Xiquimpalehuican inohque aquin tlamohsihuilten, huan xiquinchihuilican ijcon quen mechchihuilisquiyanihque tla ijcon mechtlapanoltinihque. </div>
<div class='p'>
<span class="verse" id="HB13_4">4&#160;</span>Namochten maquimahuestilican in monamictilistli huan machipajcanemican huan ahmo xiixpoliucanemican, tleca Dios quintlahtlacoltilos in aquin ixpoliucanemihque. </div>
<div class='p'>
<span class="verse" id="HB13_5">5&#160;</span>Ahmo maye achto ipan namonemilis in tomin. Ximocahuacan nampactiyesque ica tlen nanquipiyahque, tleca Dios mihtohtoc: “Ahmo nimitzcahuas, niyan nimitzilcahuas.” 
<span class="verse" id="HB13_6">6&#160;</span>Ic inon tiixcohyehuihque tiquihtosque: </div>
<div class='q'>Yehhuatzin Totecohtzin aquin nechpalehuilo, </div>
<div class='q'>huan ahmo nimomoutis ica niyan se tlacatl ica tlen cuali nechchihuilis. </div>
<div class='p'>
<span class="verse" id="HB13_7">7&#160;</span>Xiquilnamiquican quen onemiyayahque yehhuan aquin omechnonotzque in itlahtoltzin Dios. Xicnehnehuilican quen oquisque ipan innemilis huan ijcon xicchiutiyecan. Xicchihuacan cuenta ica intlaneltoquilis huan ijcon xicneltocacan. </div>
<div class='p'>
<span class="verse" id="HB13_8">8&#160;</span>In Jesucristo ahmo mopatlalohtoc de yihuehcau huan hasta axan huan ahyic mopatlalos. 
<span class="verse" id="HB13_9">9&#160;</span>Ahmo mamechcahcayahuacan ica oc sequin tlaneltocalisten. Ocachi cuali maticselican chicahualistli ica itlasohtlalistzin Dios, huan ahmo san nanquitequiutisque ica in tlacuali, tleca inon tlacuali ahhuel quimpalehuiya in aquin ijcon quichihuasque. </div>
<div class='p'>
<span class="verse" id="HB13_10">10&#160;</span>Tehhuanten ticpiyahque se tlatemactili oc noncua, quihtosnequi in Cristo tlatemactilotoc, huan inohque tiopixcamen den achto tiopan ahhuel tohuan techxeluisque. 
<span class="verse" id="HB13_11">11&#160;</span>In hueyixtoc den tiopixcamen judeahteco oquicalaqui iyes in yolcamen ipan in cuarto ocachi mosecnintlalihtoc, quen itetlocolil ic quixpohpolos in tlahtlacoli. Huan intlacayo inon yolcamen quintlatiyahque huehca den tiopantli. 
<span class="verse" id="HB13_12">12&#160;</span>Ijcon noyojqui in Jesús otlapanoloc ica in miquilistli huehcaton den altepetl ic quinsecnintlalilos in tlacamen aquin teneltocasque ic inon teyestzin. 
<span class="verse" id="HB13_13">13&#160;</span>Tiyohue ompa timosecnintlalisque tehuan Jesús huehcaton den altepetl huan ticxicosque ic techixtlasasque quen Yehhuatzin oteixtlasque. 
<span class="verse" id="HB13_14">14&#160;</span>Ipan inin tlalticpactli ahmo oncan niyan tlen altepetl canin timochantisque nochipa, tlahmo ticchixticaten in altepetl tlen hualas satepa. 
<span class="verse" id="HB13_15">15&#160;</span>Ic inin ticpiyahque tlen titemahuestilihtiyesque in Dios tepampa Jesucristo. Inin temahuestilistli yeh in tlatemactili tlen titemactisque. Matitemahuestilican tel, ica tocamac. 
<span class="verse" id="HB13_16">16&#160;</span>Huan ahmo xiquilcahuacan ic nanmochihuilisque tlen cuali huan ic nanmoyecoltisque inuan in oc sequinten ica tlen nanquipiyahque, tleca inon in tlatemactilten tlen Dios tepactiya. </div>
<div class='p'>
<span class="verse" id="HB13_17">17&#160;</span>Xiquintlacamatican in aquin mechmachtiyahque huan ximotemacacan inuan, tleca yehhuan mechixpiyahque ica namotlaneltoquilis, quen quimatihque quintlahtlanilisque in cuenta in Dios. Xicyehyelican ic nanquintlacamatisque huan ijcon cuali mechchihuilisque ica paquilistli huan ahmo ica intlocox. In tlahmo nanquintlacamatisque, ahhuel mechpalehuisque. </div>
<div class='p'>
<span class="verse" id="HB13_18">18&#160;</span>Ximoyolmachtican ica tehhuanten. Ticmatihque yec ahmo tlen techyolmohsihuiya ica tlen oticchiuque, huan ticnequihque ticchiutiyesque yec ic nochipa. 
<span class="verse" id="HB13_19">19&#160;</span>Nimotlatlautiya noca mamoyolmachtican, huan ijconon Dios manechcahualo nimocuepas ihsiucan namohuan. </div>
<div class='s'>Tlatiochihualistli huan tlanahuatili </div>
<div class='p'>
<span class="verse" id="HB13_20">20&#160;</span>In Dios den yolsehuilistli, Yehhuatzin aquin oteihxitiloc den miquilistli Totecohtzin Jesucristo. Yehhuatzin in aquin omochiu hueyi paxtol den calnelohten ica teyestzin tlen omoteyequixmatilti ica in mononotzalistli nochipa. 
<span class="verse" id="HB13_21">21&#160;</span>Mamechchihualo tlamelajcan huan nancualten ica nochin ic xicchihuacan tetlanequilistzin, huan Yehhuatzin mamochihua ica tinochten tehhuanten in tlen monequi, tepampa in Jesucristo. Matitemahuestilican in Cristo ic nochipa. Huan ijcon mayeto. </div>
<div class='p'>
<span class="verse" id="HB13_22">22&#160;</span>Nocnihuan, namechtlatlautiya quen xicxicocan ica inon tlahtoli tlen namechmaca, tleca quitzinin inin amatl tlen namechihcuiluihtoc. 
<span class="verse" id="HB13_23">23&#160;</span>Xicmatican quen in tocniu Timoteo yitlacahcautli ca. Tla nechualahsis ihsiu, nicuicas ihcuac niyas namechitas. </div>
<div class='p'>
<span class="verse" id="HB13_24">24&#160;</span>Xiquintlahpalocan nochten aquin mechmachtiyahque huan nochten in namocnihuan tlaneltocanimen. Inohque den tlali Italia mechualtlahpalohuahque. </div>
<div class='p'>
<span class="verse" id="HB13_25">25&#160;</span>Ma Dios mechtiochihualo namochten namehhuan. Huan ijcon mayeto.</div><div class="footnote">
<hr />
</div>
</div></body></html>
