<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia ÉXODO 1</title>
</head>
<body dir='ltr'>
<ul class='tnav'>
<li><a href='index.xhtml'>ÉXODO</a></li>
</ul><ul class='tnav'><li><a href='EXO.xhtml#EX1_0'>1</a></li>
<li><a href='EXO.xhtml#EX2_0'>2</a></li>
<li><a href='EXO.xhtml#EX3_0'>3</a></li>
<li><a href='EXO.xhtml#EX4_0'>4</a></li>
<li><a href='EXO.xhtml#EX5_0'>5</a></li>
<li><a href='EXO.xhtml#EX6_0'>6</a></li>
<li><a href='EXO.xhtml#EX7_0'>7</a></li>
<li><a href='EXO.xhtml#EX8_0'>8</a></li>
<li><a href='EXO.xhtml#EX9_0'>9</a></li>
<li><a href='EXO.xhtml#EX10_0'>10</a></li>
</ul><ul class='tnav'>
<li><a href='EXO.xhtml#EX11_0'>11</a></li>
<li><a href='EXO.xhtml#EX12_0'>12</a></li>
<li><a href='EXO.xhtml#EX13_0'>13</a></li>
<li><a href='EXO.xhtml#EX14_0'>14</a></li>
<li><a href='EXO.xhtml#EX15_0'>15</a></li>
<li><a href='EXO.xhtml#EX16_0'>16</a></li>
<li><a href='EXO.xhtml#EX17_0'>17</a></li>
<li><a href='EXO.xhtml#EX18_0'>18</a></li>
<li><a href='EXO.xhtml#EX19_0'>19</a></li>
<li><a href='EXO.xhtml#EX20_0'>20</a></li>
</ul><ul class='tnav'>
<li><a href='EXO.xhtml#EX21_0'>21</a></li>
<li><a href='EXO.xhtml#EX22_0'>22</a></li>
<li><a href='EXO.xhtml#EX23_0'>23</a></li>
<li><a href='EXO.xhtml#EX24_0'>24</a></li>
<li><a href='EXO.xhtml#EX25_0'>25</a></li>
<li><a href='EXO.xhtml#EX26_0'>26</a></li>
<li><a href='EXO.xhtml#EX27_0'>27</a></li>
<li><a href='EXO.xhtml#EX28_0'>28</a></li>
<li><a href='EXO.xhtml#EX29_0'>29</a></li>
<li><a href='EXO.xhtml#EX30_0'>30</a></li>
</ul><ul class='tnav'>
<li><a href='EXO.xhtml#EX31_0'>31</a></li>
<li><a href='EXO.xhtml#EX32_0'>32</a></li>
<li><a href='EXO.xhtml#EX33_0'>33</a></li>
<li><a href='EXO.xhtml#EX34_0'>34</a></li>
<li><a href='EXO.xhtml#EX35_0'>35</a></li>
<li><a href='EXO.xhtml#EX36_0'>36</a></li>
<li><a href='EXO.xhtml#EX37_0'>37</a></li>
<li><a href='EXO.xhtml#EX38_0'>38</a></li>
<li><a href='EXO.xhtml#EX39_0'>39</a></li>
<li><a href='EXO.xhtml#EX40_0'>40</a></li>
</ul>

<div class='main' id='EX0_0'>

<div class='mt'>Éxodo  </div>
<div class='psalmlabel' id='EX1_0'> 1</div>
<div class='s'>Inintlaijiyohuilis israelitame ipan tlali Egipto </div>
<div class='p'>

<span class="verse" id="EX1_1">1&#160;</span>Nopa tlacatl tlen itoca Israel yajqui ipan tlali Egipto ihuaya 12 itelpocahua, huan sese inijuanti nojquiya quihuicac ifamilia. Huan ya ni inintoca itelpocahua Jacob tlen ihuaya yajque tlali Egipto: 
<span class="verse" id="EX1_2">2&#160;</span>Rubén, Simeón, Leví, Judá, 
<span class="verse" id="EX1_3">3&#160;</span>Isacar, Zabulón, Benjamín, 
<span class="verse" id="EX1_4">4&#160;</span>Dan, Neftalí, Gad huan Aser. 
<span class="verse" id="EX1_5">5&#160;</span>Huan nochi iteixmatcahua Jacob tlen yajque mochijque 70 tlacame. Pero seyoc itelpoca tlen itoca José ya itztoya ipan tlali Egipto. </div>
<div class='p'>
<span class="verse" id="EX1_6">6&#160;</span>Huan ica miyac xihuitl mijqui José, huan iicnihua huan nochi nopa tlacame tlen achtohui hualajtoyaj. 
<span class="verse" id="EX1_7">7&#160;</span>Pero teipa iniixhuihua quinpixque miyac ininconehua huan motocajtiyayaj israelitame. Huan nopa israelitame tlahuel momiyaquilijtiyajque hasta mochijque tlahuel miyac tlacame huan campa hueli itztoyaj ipan Gosén ipan tlali Egipto. </div>
<div class='p'>
<span class="verse" id="EX1_8">8&#160;</span>Huan teipa panoc miyac xihuitl huan pejqui tequiti se yancuic tlanahuatijquetl ipan tlali Egipto tlen ax quema quiixmajtoya José. Huan nopa yancuic tlanahuatijquetl quinilhui nopa egiptome: 
<span class="verse" id="EX1_9">9&#160;</span>“Xiquitaca, nopa israelitame mochijtoque nelmiyac tlacame huan más quipiyaj chicahualistli que tojuanti. 
<span class="verse" id="EX1_10">10&#160;</span>Huajca monequi tijchihuase se tlenijqui para ayoc ma momiyaquilica, pampa intla oncas se tlatehuijcayotl, huelis mosejcotilise ica tocualancaitacahua para techtehuise huan teipa cholose tlen ni tlali.” </div>
<div class='p'>
<span class="verse" id="EX1_11">11&#160;</span>Huan yeca nopa egiptome quintlalijque tlacame tlen tetique para ma quinfuerzajhuica israelitame ma tequitica tlahuel chicahuac. Quinchihualtijque ma quisencahuaca nopa altepetini Pitón huan Ramesés para nopa hueyi tlanahuatijquetl Faraón. Huan quintequihuijque nopa altepetini para ipan quiajcocuise tlacualistli. 
<span class="verse" id="EX1_12">12&#160;</span>Pero quema noja más quintlaijiyohuiltiyayaj israelitame, noja más momiyaquiliyayaj. Yeca nopa egiptome pejque más quinimacasij. </div>
<div class='p'>
<span class="verse" id="EX1_13">13&#160;</span>Huajca nopa egiptome tlahuel quintequihuijque nopa israelitame huan ax quintlasojtlaque. 
<span class="verse" id="EX1_14">14&#160;</span>Tlahuel ax quinpatiitayayaj. San quintequihuiyayaj chicahuac huan quintlaijiyohuiltiyayaj miyac. Quinchihualtijque ma quicualtlalica soquitl huan ma quichihuaca ladrillos huan nojquiya ma quichihuaca miyac tlamantli miltequitl. Huan quema tlahuel tlaijiyohuiyayaj nopa israelitame ipan nochi ni tequitl, noja más nopa egiptome quinchihuilijque fiero. </div>
<div class='p'>
<span class="verse" id="EX1_15">15&#160;</span>Nojquiya nopa hueyi tlanahuatijquetl quincamahui Sifra huan Fúa, nopa sihuame tlen quinitayayaj israelita sihuame quema conepiyayayaj huan quinilhui: </div>
<div class='p'>
<span class="verse" id="EX1_16">16&#160;</span>―Quema inquipalehuise se hebreo sihuatl tlen conepiyas, xiquita tlaque tlacajtoc. Intla tlacajtoc se sihuapil, xijcahuaca ma itzto, pero intla se oquichpil, xijmictica. </div>
<div class='p'>
<span class="verse" id="EX1_17">17&#160;</span>Pero yonque queja nopa quinilhui nopa tlanahuatijquetl, nopa sihuame quiimacasque Toteco Dios huan ax quichijque tlen nopa tlanahuatijquetl quinnahuatijtoya. Quincajque ma itztoca nopa oquichpilme. 
<span class="verse" id="EX1_18">18&#160;</span>Huajca nopa tlanahuatijquetl tlen Egipto tlatitlanqui ma quinnotzatij nopa ome sihuame huan quintlajtlani: </div>
<div class='p'>―¿Para tlen inquincahuilíaj ma itztoca hebreo oquichpilme? ¿Para tlen ax inquinmictíaj? </div>
<div class='p'>
<span class="verse" id="EX1_19">19&#160;</span>Huan nopa sihuame quinanquilijque Faraón: </div>
<div class='p'>―Nopa hebreo sihuame ax tlatlacaltitíaj yolic queja egipto sihuame. Más cuali inintlacayohua huan nimantzi quintlacaltitíaj ininconehua quema tojuanti aya tionajsij para tiquinpalehuise. </div>
<div class='p'>
<span class="verse" id="EX1_20-21">20-21&#160;</span>Huan pampa nopa sihuame quitlepanitaque Toteco Dios, yajaya quintiochijqui huan quinchijqui nojquiya ma quinpiyaca ininconehua. Huan nopa hebreos o israelitame más momiyaquilijque hasta mochijtoyaj tlahuel miyac. 
<span class="verse" id="EX1_22">22&#160;</span>Huajca Faraón quinmacac se tlanahuatili nochi itlacajhua: “Nochi hebreo oquichpilme tlen tlacatise monequi xiquinmajcahuaca ipan atemitl, pero sihuapilme xiquincahuaca ma itztoca.”  </div>
<div class='psalmlabel' id='EX2_0'> 2</div>
<div class='s'>Itlacatilis Moisés </div>
<div class='p'>
<span class="verse" id="EX2_1">1&#160;</span>Se tonal se tlacatl tlen eliyaya se iteipa ixhui nopa huejcapan tata Leví mosihuajti ihuaya se sihuatl tlen nojquiya eliyaya se iteipa ixhui, pero ipan seyoc familia. 
<span class="verse" id="EX2_2">2&#160;</span>Huan isihua conecuic huan quipixqui se icone. Huan quema quiitaque para nopa oquichpil eliyaya yejyectzi, quitlatijque para eyi metztli. 
<span class="verse" id="EX2_3">3&#160;</span>Pero quema itatahua ayoc huelque quitlatíaj más tonali, quicuique se chiquihuitl tlen quichijtoya ica acatl, huan inana quitzajtzajqui ica chapopojtli para ma ax calaqui atl. Teipa quitlali nopa pilconetzi iijtic nopa chiquihuitl huan quicahuato acatzala iteno nopa atemitl Nilo. 
<span class="verse" id="EX2_4">4&#160;</span>Nojquiya quiilhui ihuelti nopa pilconetzi ma quihuejcaita para ma quimati tlaque panosquía. </div>
<div class='p'>
<span class="verse" id="EX2_5">5&#160;</span>Huan más tiotlac, iichpoca Faraón ininhuaya itlatequipanojcahua temoque para maltitij ateno. Huan quema nejnemiyayaj nechca atemitl, quiitaque nopa chiquihuitl tlatlajco acame. Huajca nopa ichpocatl quititlanqui se isihua tlatequipanojca ma quihualiquili nopa chiquihuitl. 
<span class="verse" id="EX2_6">6&#160;</span>Huan quitlapo nopa aca chiquihuitl, huan quitlachili iijtic huan nopona itztoya se piloquichpiltzi tlen chocayaya. Huan iichpoca Faraón quitlasojtlac huan quiijto: </div>
<div class='p'>―Ni se piloquichpiltzi hebreo. </div>
<div class='p'>
<span class="verse" id="EX2_7">7&#160;</span>Huajca iicni nopa pilconetzi monechcahui campa iichpoca Faraón huan quiilhui: </div>
<div class='p'>―¿Tijnequi ma nijnotzati se hebreo sihuatl tlen tlachichitía para ma quiiscalti ni oquichpil? </div>
<div class='p'>Huan iichpoca Faraón tlananquili: </div>
<div class='p'>
<span class="verse" id="EX2_8">8&#160;</span>―Quena, xijnotzati. </div>
<div class='p'>Huajca iicni nopa pilconetzi yajqui quinotzato inana, 
<span class="verse" id="EX2_9">9&#160;</span>huan iichpoca Faraón quiilhui: </div>
<div class='p'>―Xijhuica ni oquichpil huan xinechchichitili, huan na nimitztlaxtlahuis motequi. </div>
<div class='p'>Huajca inana nopa piloquichpiltzi quihuicac huan quiiscalti. 
<span class="verse" id="EX2_10">10&#160;</span>Huan quema ya moscaltijtoya, quimactili iichpoca Faraón. Huan nopa ichpocatl quichijqui icone huan quitocajti Moisés. (Moisés quinequi quiijtos Tlaquixtili.) Queja nopa quitocajti pampa quiijto: </div>
<div class='p'>―Na nijquixti ipan atl. </div>
<div class='s'>Moisés cholo tlen tlali Egipto </div>
<div class='p'>
<span class="verse" id="EX2_11">11&#160;</span>Se tonal quema Moisés ya motlacachijtoya, quisqui para quinpaxaloti nopa hebreos pampa quimatqui para san se estli quipixqui ininhuaya huan momacac cuenta para nelohui inintequi. Huan quiitac se tlacatl Egipto ejquetl quihuitequiyaya se tlacatl hebreo huan quitlasojtlac, pampa eliyaya san se inieso. 
<span class="verse" id="EX2_12">12&#160;</span>Huajca Moisés tlachixqui campa hueli huan quema axaca quiitac, quimicti nopa tlacatl Egipto ejquetl huan quitlati itlacayo ipan xali. 
<span class="verse" id="EX2_13">13&#160;</span>Huan hualmostla sampa quisqui Moisés huan quiitac para ome hebreo tlacame motehuiyayaj, huajca quitlajtlani tlen tlatehuiyaya: </div>
<div class='p'>―¿Para tlen tijmaquilía mohuampo huan san se imoeso inquipiyaj? </div>
<div class='p'>
<span class="verse" id="EX2_14">14&#160;</span>Huan nopa hebreo tlacatl quinanquili: </div>
<div class='p'>―¿Ajqueya mitztlalijtoc ta queja titlayacanquetl o tijuez ica tojuanti? ¿Huelis timoilhuía tinechmictis queja yalohua tijmicti nopa Egipto ejquetl? </div>
<div class='p'>Quema Moisés quicajqui ni tlamantli, majmajqui, pampa momacac cuenta para sequin quimatiyayaj para quimictijtoya nopa tlacatl Egipto ejquetl. 
<span class="verse" id="EX2_15">15&#160;</span>Huan quema Faraón quimatqui para Moisés quimictijtoya se tlacatl Egipto ejquetl, tlatitlanqui ma quitemotij para quimictis, pero Moisés cholojtejqui huan yajqui itztoti ipan tlali Madián. Huan quema ajsito nepa mosehuito nechca se ameli. </div>
<div class='p'>
<span class="verse" id="EX2_16">16&#160;</span>Huan nopona ipan tlali Madián itztoya se totajtzi tlen itoca Reuel huan quinpixtoya chicome iichpocahua. Huan ipan nopa tonal inijuanti ajsitoyaj campa nopa ameli para quiquixtise atl huan quitemitise campa atlij tlapiyalime huan quinamacase inintata iborregojhua. 
<span class="verse" id="EX2_17">17&#160;</span>Pero hualajque sequinoc borrego tlamocuitlahuiani huan quintojtocaque nopa ichpocame. Huajca Moisés motlalanqui, huan quinmanahui huan teipa quinamacac ininborregojhua. 
<span class="verse" id="EX2_18">18&#160;</span>Huan quema nopa ichpocame mocuepque campa itztoya inintata Reuel, yajaya quintlajtlani: </div>
<div class='p'>―¿Quejatza ama inmocuepque nimantzi? </div>
<div class='p'>
<span class="verse" id="EX2_19">19&#160;</span>Huan tlananquilijque: </div>
<div class='p'>―Se Egipto ejquetl techmanahui ininmaco nopa sequinoc tlamocuitlahuiani. Huan teipa yajaya quiquixti atl para tojuanti huan quinamacac toborregojhua. </div>
<div class='p'>
<span class="verse" id="EX2_20">20&#160;</span>Huan inintata quintlajtlani: </div>
<div class='p'>―Huan ¿canque itztoc nopa tlacatl? ¿Para tlen inquicajtejque iselti? Xiyaca xijnotzati ma tlacuaqui. </div>
<div class='p'>
<span class="verse" id="EX2_21">21&#160;</span>Huan Moisés hualajqui huan mocajqui ipan ichaj Reuel. Huan teipa Reuel quimacac Moisés iichpoca tlen itoca Séfora para isihua. 
<span class="verse" id="EX2_22">22&#160;</span>Huan teipa Séfora quipixqui icone huan Moisés quitocajti Gersón. (Gersón quinequi quiijtos Sejcoyoc Ejquetl.) Pampa quiijto: “Ama nise sejcoyoc ejquetl ipan ni tlali tlen ax niquixmati.” </div>
<div class='p'>
<span class="verse" id="EX2_23">23&#160;</span>Huan Moisés itztoya para miyac xihuitl ipan tlali Madián. Huan ipan nopa tonali ipan tlali Egipto mijqui nopa tlanahuatijquetl. Pero nopa israelitame noja tlahuel tlaijiyohuiyayaj huan mocuesohuayayaj pampa tlatequipanohuayayaj san tlapic. Huan ajachica quitlajtlaniyayaj Toteco Dios ma quinpalehui ipan inintlaijiyohuilis. 
<span class="verse" id="EX2_24">24&#160;</span>Huan Toteco quincajqui. Quena, quichihuili cuenta tlen quinequiyayaj pampa ax quiilcajqui tlen ininca mocajtoya Abraham, Isaac huan Jacob para quinmacas iniixhuihua se tlali. 
<span class="verse" id="EX2_25">25&#160;</span>Huajca Toteco Dios quinitac nopa israelitame huan quintlasojtlac.  </div>
<div class='psalmlabel' id='EX3_0'> 3</div>
<div class='s'>Toteco quinojnotzqui Moisés </div>
<div class='p'>
<span class="verse" id="EX3_1">1&#160;</span>Se tonal Moisés quinmocuitlahuiyaya iborregojhua imontat, Jetro [3:1 Jetro nojquiya itoca Reuel.], tlen eliyaya se totajtzi ipan tlali Madián. </div>
<div class='p'>Huan Moisés quinhuicac nopa borregojme hasta ne seyoc lado nopa huactoc tlali hasta se tepetl itoca Horeb [3:1 Nopa tepetl Horeb nojquiya itoca tepetl Sinaí.]. (Horeb quinequi quiijtos Nopa Tepetl Campa Toteco Itztoc.) 
<span class="verse" id="EX3_2">2&#160;</span>Huan nopona ielhuicac ejca TOTECO monexti ipan se tlilelemectli tlen tlatlayaya tlatlajco se xihuitzontli. Huan Moisés momacac cuenta para nopa xihuitzontli lemeniyaya, pero ax tlamiyaya. 
<span class="verse" id="EX3_3">3&#160;</span>Huajca moilhui: “Ax quema niquitztoc se tlamantli quej ni. Niyas niquitati para tlen ax tlamitlatla nopa xihuitzontli.” </div>
<div class='p'>
<span class="verse" id="EX3_4">4&#160;</span>Huan quema TOTECO quiitac para Moisés monechcahuiyaya para quitlachilis, quinojnotzqui tlatlajco tlen nopa xihuitzontli huan quiilhui: </div>
<div class='p'>―¡Moisés! ¡Moisés! </div>
<div class='p'>Huan Moisés quiijto: </div>
<div class='p'>―Nica niitztoc. </div>
<div class='p'>
<span class="verse" id="EX3_5">5&#160;</span>Huajca TOTECO quiilhui: </div>
<div class='p'>―Amo ximonechcahui. Ximotecacquixti pampa tlatzejtzeloltic ni tlali campa timoquetza, pampa nica nojquiya niitztoc na. </div>
<div class='p'>
<span class="verse" id="EX3_6">6&#160;</span>Huan TOTECO nojquiya quiilhui: </div>
<div class='p'>―Na niininTeco mohuejcapan tatahua Abraham, Isaac huan Jacob. </div>
<div class='p'>Huajca Moisés moixtzajqui pampa majmajqui para quitlachilis Toteco Dios, 
<span class="verse" id="EX3_7">7&#160;</span>huan TOTECO sampa quiijto: </div>
<div class='p'>―Niquitztoc quejatza tlaijiyohuíaj notlacajhua tlen itztoque ipan tlali Egipto. Nijcactoc queja chocaj pampa inintlayacancahua fiero quinchihuilíaj. Niquintlasojtla pampa tlahuel tlaijiyohuíaj. 
<span class="verse" id="EX3_8">8&#160;</span>Yeca nitemotoc para niquinmaquixtis ininmaco nopa egiptome. Huajca niquinquixtis ipan nopa tlali huan niquinhuicas hasta se tlali tlen hueyi huan cuali tlen nochi temaca hasta mocahua itlajca. Ipan nopa tlali ama itztoque nopa cananeos, heteos, amorreos, ferezeos, heveos huan jebuseos. 
<span class="verse" id="EX3_9">9&#160;</span>Huajca pampa nijtlacaquilijtoc queja nechtzajtzilíaj nopa israelitame, huan niquitztoc queja nopa egiptome fiero quinchihuilíaj, 
<span class="verse" id="EX3_10">10&#160;</span>ama nimitztitlanis tiquitati Faraón. Nijnequi tiyas para tiquinquixtis nopa israelitame tlen tlali Egipto pampa inijuanti notlacajhua. </div>
<div class='p'>
<span class="verse" id="EX3_11">11&#160;</span>Huajca Moisés quiilhui Toteco Dios: </div>
<div class='p'>―¿Pero ajqueya na para niyas nijcamahuiti Faraón huan niquinquixtiti tlen tlali Egipto nopa israelitame? </div>
<div class='p'>
<span class="verse" id="EX3_12">12&#160;</span>Huan Toteco Dios quinanquili: </div>
<div class='p'>―Na niitztos mohuaya. Huan ya ni elis se tlanextilijcayotl para huelis tijmatis temachtli para naja tlen nimitztitlani. Quema ya tiquinquixtijtos notlacajhua ipan tlali Egipto, inmocuepase nica huan nochi imojuanti innechhueyichihuase ipan ni tepetl Horeb. </div>
<div class='p'>
<span class="verse" id="EX3_13">13&#160;</span>Pero Moisés quinanquili: </div>
<div class='p'>―Pero intla niyas huan niquinilhuis nopa israelitame para yajaya tlen ininTeco ininhuejcapan tatahua nechtitlantoc campa inijuanti, nechtlajtlanise ¿quejatza motoca? Huan huajca, ¿tlaque niquinilhuis? </div>
<div class='p'>
<span class="verse" id="EX3_14">14&#160;</span>Huan Toteco Dios quinanquili: </div>
<div class='p'>― NAJA NIITZTOC TLEN NOCHIPA NIITZTOC. Huan tiquinilhuis nopa israelitame: Yajaya tlen itoca YAJAYA TLEN NOCHIPA ITZTOC nechtitlantoc campa imojuanti. </div>
<div class='p'>
<span class="verse" id="EX3_15">15&#160;</span>Huan nojquiya Toteco Dios quiilhui Moisés: </div>
<div class='p'>―Nojquiya xiquinilhui nopa israelitame para na tlen niininTECO imohuejcapan tatahua, Abraham, Isaac huan Jacob, nimitztitlantoc campa inijuanti. Xiquinilhui ya ni elis notoca para nochipa. Ya ni nochipa eliyaya notoca huan nochipa elis notoca. Ica ni notoca nechnotzase para nochipa nochi tlacame tlen tlacajtiyase. 
<span class="verse" id="EX3_16">16&#160;</span>Xiya huan xiquinsentili nochi huehue tlacame ipan nopa israelitame. Xiquinilhui para na niDIOS tlen niininTeco imohuejcapan tatahua, Abraham, Isaac huan Jacob, nimonexti campa ta. Huan nimitzilhui para niquinhualtlachilijtoc huan niquitztoc quejatza fiero quinchihuilíaj ipan tlali Egipto. 
<span class="verse" id="EX3_17">17&#160;</span>Huan nojquiya xiquinilhui para niquintencahuilía niquinquixtis tlen nopa tlaijiyohuilistli ipan Egipto, huan niquinhuicas ipan nopa tlali campa itztoque nopa cananeos, heteos, amorreos, ferezeos, heveos huan jebuseos. Campa niquinhuicas eltoc se tlali tlen nochi temaca hasta mocahua itlajca. </div>
<div class='p'>
<span class="verse" id="EX3_18">18&#160;</span>“Huan temachtli nopa huehue tlacame mitzneltocase. Huan teipa monequi tiyas ininhuaya nopa huehue tlacame para inquiitatij nopa hueyi tlanahuatijquetl tlen tlali Egipto. Huan tiquilhuis para na niDIOS tlen niimoTECO inhebreo tlacame huan para na nimonexti mohuaya. Xiquilhui monequi quincahuas ma yaca israelitame ipan nopa huactoc tlali campa ax tleno eli. Xiquilhui monequi inyase eyi tonali ipan ojtli para innechmacatij tlacajcahualistli na, niimoTECO Dios. Queja nopa xiquilhuiti. 
<span class="verse" id="EX3_19">19&#160;</span>Pero na cuali nijmati para nopa tlanahuatijquetl tlen tlali Egipto ax inmechcahuas inquisase hasta nijnextilis para nelía hueyi nochicahualis. 
<span class="verse" id="EX3_20">20&#160;</span>Yeca na nimomaxitlahuas huan niquincocos nopa egiptome ica miyac huejhueyi chicahualnescayotl tlen nijchihuas ipan inintlal para niquinnextilis nohueyi chicahualis. Huan teipa, quena, Faraón inmechcahuas para inquisase. 
<span class="verse" id="EX3_21">21&#160;</span>Nojquiya nijchihuas para nopa egiptome ma quinequica inmechpalehuise huan inmechmajmacase tlamantli quema inquisase. Yeca quema inquisase, ax inyase san ica imoma. 
<span class="verse" id="EX3_22">22&#160;</span>Huan monequi sesen sihuatl quitlajtlanis tlen icalnechca o seyoc tlen ihuaya itztoc para ma quimaca yoyomitl tlen cuali huan tlamantli tlen oro huan plata. Huan xiquinyoyontica imoconehua para queja nopa inquintlaquijquixtilijtehuase Egipto ehuani nochi tlen quipixtoque.”  </div>
<div class='psalmlabel' id='EX4_0'> 4</div>
<div class='p'>
<span class="verse" id="EX4_1">1&#160;</span>Huan Moisés tlananquili: </div>
<div class='p'>―¿Tlaque nijchihuas intla nopa israelitame ax nechneltoquilise, niyon ax nechchihuilise cuenta? Huelis san quiijtose para ta, TOTECO, ax timonextijtoc nohuaya. </div>
<div class='p'>
<span class="verse" id="EX4_2">2&#160;</span>Huajca TOTECO quiilhui Moisés: </div>
<div class='p'>―¿Tlaque tijpiya momaco? </div>
<div class='p'>Huan Moisés tlananquili: </div>
<div class='p'>―Se cuatopili. </div>
<div class='p'>Huan TOTECO quiilhui: </div>
<div class='p'>
<span class="verse" id="EX4_3">3&#160;</span>―Xijmajcahua tlalchi. </div>
<div class='p'>Huan Moisés quimajcajqui tlalchi huan ipan nopa tlalochtli nopa cuatopili mochijqui se cohuatl. Huan Moisés motlalojtejqui pampa quiimacasiyaya, 
<span class="verse" id="EX4_4">4&#160;</span>pero TOTECO quiilhui: </div>
<div class='p'>―Xiquitzqui ipan icuitlapil. </div>
<div class='p'>Huan Moisés quiitzqui nopa cohuatl huan mocuepqui sampa cuatopili. 
<span class="verse" id="EX4_5">5&#160;</span>Huan TOTECO quiilhui: </div>
<div class='p'>―Queja nopa tijchihuas iniixpa nopa israelitame para ma quineltocaca para na tlen niininTeco imohuejcapan tatahua, Abraham, Isaac huan Jacob, nimonextijtoc moixpa para nimitztequimacas. </div>
<div class='p'>
<span class="verse" id="EX4_6">6&#160;</span>Huan TOTECO quiilhui: </div>
<div class='p'>―Huan ama, xijcalaqui moma moyolixco. </div>
<div class='p'>Huan Moisés quicalaqui ima iyolixco huan quema quiquixti, quiitac para quipiyayaya nopa fiero tlacayo palanca cocolistli tlen itoca lepra huan eliyaya chipahuac queja sitlal setl. 
<span class="verse" id="EX4_7">7&#160;</span>Huajca TOTECO quiilhui: </div>
<div class='p'>―Sampa xijcalaqui moma moyolixco. </div>
<div class='p'>Huan Moisés queja nopa quichijqui. Huan quema sampa quiquixti ima, ya mochicajtoya huan eltoya cuali queja nochi itlacayo. 
<span class="verse" id="EX4_8">8&#160;</span>Huajca TOTECO quiilhui: </div>
<div class='p'>―Intla ica nopa achtohui tlanextilijcayotl, ax mitzneltoquilise, huajca mitzneltocase ica nopa tlen ompa. 
<span class="verse" id="EX4_9">9&#160;</span>Pero intla ax mitzneltocase ica ni ome tlanextili, xijquixti atl tlen nopa atemitl huan xijtoyahua tlalchi. Huan quema nopa atl tlen tijquixtis ipan atemitl toyahuis tlalchi, mocuepas estli. </div>
<div class='p'>Huan Moisés quiilhui TOTECO: </div>
<div class='p'>
<span class="verse" id="EX4_10">10&#160;</span>―¡Ay, Toteco! Na ax hueli nitlatenquixtía cuali. Huan ax san ama o yalohua ax nihueli. Ni tlen huejcajquiya. Nochipa quema nicamati, ohui quisa tlajtoli ipan nonenepil, pampa nitlajtolcuatacani. </div>
<div class='p'>
<span class="verse" id="EX4_11">11&#160;</span>Pero TOTECO quiilhui: </div>
<div class='p'>―Najaya niquinmacatoc inincamac tlacame. Naja nijchihua para se ma ax huelis camatis, o ma ax huelis tlacaquis. Nijchihua para se ma tlachiyas, o ma ax tlachiyas. 
<span class="verse" id="EX4_12">12&#160;</span>Huajca xiya huan na niitztos mohuaya quema ticamatis, huan nimitznextilis tlen monequi tiquijtos. </div>
<div class='p'>
<span class="verse" id="EX4_13">13&#160;</span>Huan Moisés sampa quiijto: </div>
<div class='p'>―¡Ay, Toteco! Xijchihua se favor, xijtitlani seyoc huan ax na. </div>
<div class='p'>
<span class="verse" id="EX4_14">14&#160;</span>Huajca TOTECO cualanqui ihuaya Moisés huan quiilhui: </div>
<div class='p'>―¿Tiquita cualtitoc para yas mohuaya moicni Aarón tlen nojquiya iixhui mohueyi tata Leví? Na nijmati para ya cuali camati. Huan ama huala ipan ojtli mitznamiquiqui. Yajaya paquis miyac quema mitzitas. 
<span class="verse" id="EX4_15">15&#160;</span>Huajca xijcamahui huan xijpohuili nochi tlen monequi quiijtos, huan yajaya camatis tlen tijpohuilis. Huan na niitztos imohuaya quema incamatise huan nimechnextilis tlen monequis inquichihuase. 
<span class="verse" id="EX4_16">16&#160;</span>Ta tiquilhuis Aarón tlen monequi quiijtos huan Aarón quinilhuijtiyas sequinoc tlen ta tiquilhuis. Yajaya camatis tlen ta ticamatisquía huan mitztlepanitas queja tiitztosquía ta tiDios. 
<span class="verse" id="EX4_17">17&#160;</span>Pero xijhuica ni cuatopili ipan moma pampa ica ya ni tijchihuas tlanextilijcayotl tlen huejhueyi. </div>
<div class='s'>Moisés mocuepqui tlali Egipto </div>
<div class='p'>
<span class="verse" id="EX4_18">18&#160;</span>Huajca Moisés mocuepqui ichaj imontat Jetro, huan quiilhui: </div>
<div class='p'>―Xinechcahuili ma nimocuepa tlali Egipto campa itztoque noicnihua tlen san se estli tijhuicaj. Nijnequi niquitas intla noja itztoque. </div>
<div class='p'>Huan Jetro tlananquili: </div>
<div class='p'>―Xiya ica cuali. </div>
<div class='p'>
<span class="verse" id="EX4_19">19&#160;</span>TOTECO quiilhui Moisés quema noja itztoya ipan tlali Madián: </div>
<div class='p'>―Amo ximajmahui ximocuepa ipan tlali Egipto pampa ya mijque nochi tlen quinequiyayaj mitzmictise. </div>
<div class='p'>
<span class="verse" id="EX4_20">20&#160;</span>Huajca Moisés quincuitejqui isihua huan icone huan quintlecolti ipan se burro huan mocuepqui tlali Egipto. Huan ipan ima quihuicayaya nopa cuatopili tlen Toteco Dios quimacac. 
<span class="verse" id="EX4_21">21&#160;</span>Huan teipa TOTECO quiilhui Moisés: </div>
<div class='p'>―Quema tiajsiti tlali Egipto, xiquita para tijchihuas iixtla Faraón nochi nopa tlanextilijcayotl tlen nimitzmacatoc chicahualistli xijchihua. Pero na nijyoltetilis para ax quincahuas ma quisaca israelitame. 
<span class="verse" id="EX4_22">22&#160;</span>Huajca tiquilhuis Faraón para na niimoTECO niquijtohua para nopa israelita tlacame niquinicnelía queja se quiicnelía icone achtohui ejquetl. 
<span class="verse" id="EX4_23">23&#160;</span>Huan xiquilhui para niquilhuía ma quincahuili ma quisaca para yase nechhueyichihuatij. Pero intla ax quincahuas ma quisaca, na nijmictis icone achtohui ejquetl. Queja nopa xiquilhuiti Faraón. </div>
<div class='p'>
<span class="verse" id="EX4_24">24&#160;</span>Huan quema moquetztoya Moisés huan iteixmatcahua nopa tlayohua ipan ojtli para tlali Egipto, TOTECO monexti ica Moisés, huan quinequiyaya quimictis pampa ax quichijqui queja quiijtohua tlanahuatili. Ax quipiltzontequilijtoya iyecapa nopa cuetlaxtli tlen eltoc ipan ipiltlacayo ioquichpil. 
<span class="verse" id="EX4_25">25&#160;</span>Huajca isihua Moisés tlen itoca Séfora quicuic se cuchillo tlen tetl huan quipiltzontequili tlen monequi ipan ipiltlacayo icone huan quitoxonqui ipan iicxi Moisés huan quiilhui: “Nelía, ta tise nohuehue tlen espoltic.” </div>
<div class='p'>
<span class="verse" id="EX4_26">26&#160;</span>Huajca TOTECO ayoc cualanqui ica Moisés huan quicahuili ma yohui. Huan Séfora quitocajti Moisés “nohuehue tlen espoltic” pampa monejqui yajaya quitzontequilis icuetlaxo icone. </div>
<div class='p'>
<span class="verse" id="EX4_27">27&#160;</span>Nojquiya TOTECO quiilhuijtoya Aarón para ma yas ipan nopa huactoc tlali para mopantiti ihuaya Moisés. Huajca Aarón yajqui quinamiquito Moisés ipan nopa tepetl campa monextijtoya Toteco Dios. Huan nopona Aarón quitlajpalo huan quitzoponi. 
<span class="verse" id="EX4_28">28&#160;</span>Huan Moisés quipohuili Aarón nochi tlamantli tlen TOTECO quiilhuijtoya ma quiijto huan nojquiya quinextili nopa huejhueyi tlanextilijcayotl tlen quinahuatijtoya ma quichihua. 
<span class="verse" id="EX4_29">29&#160;</span>Huajca Moisés huan Aarón ajsitoj tlali Egipto huan quinsentilijque nopa huehue israelita tlacame. 
<span class="verse" id="EX4_30">30&#160;</span>Huan Aarón quinpohuili nochi tlen TOTECO quiilhuijtoya Moisés huan quichijqui nopa tlanextilijcayotl tlen TOTECO quinextilijtoya ma quichihua. </div>
<div class='p'>
<span class="verse" id="EX4_31">31&#160;</span>Huan nochi nopa tlacame quineltocaque para TOTECO quintitlantoya. Huan quema quimatque israelita tlacame para TOTECO quinchihuilijtoya cuenta huan quinitztoya queja tlaijiyohuiyayaj, motlancuaquetzque iixpa TOTECO huan quihueyichijque.  </div>
<div class='psalmlabel' id='EX5_0'> 5</div>
<div class='s'>Moisés huan Aarón camatque ihuaya Faraón </div>
<div class='p'>
<span class="verse" id="EX5_1">1&#160;</span>Teipa Moisés huan Aarón yajque quicamahuito Faraón huan quiilhuijque: </div>
<div class='p'>―TOTECO Dios tlen tiisraelitame tijhueyichihuaj mitzilhuía para xiquincahua itlacajhua ma yaca campa huactoc tlali para ma quiilhuichihuilitij. </div>
<div class='p'>
<span class="verse" id="EX5_2">2&#160;</span>Pero Faraón tlananquili: </div>
<div class='p'>―¿Huan ajqueya ‘imoTECO’ para na ma nijneltoquili huan ma niquincahua ma yaca ne israelitame? Ax niquixmati imoTECO, niyon ax niquincahuas ma yaca. </div>
<div class='p'>
<span class="verse" id="EX5_3">3&#160;</span>Huajca Moisés huan Aarón quiijtojque: </div>
<div class='p'>―Toteco Dios tlen toTeco tihebreos hualajtoc technamiquiqui huan techilhuijtoc tlen monequi ma tijchihuaca. Huajca xitechcahuili ma tiyaca eyi tonali ipan ojtli ipan nopa huactoc tlali para tijmacatij tlacajcahualistli TOTECO Dios, pampa intla amo, nohueli timiquise ica se hueyi cocolistli o ica machete. </div>
<div class='p'>
<span class="verse" id="EX5_4">4&#160;</span>Pero nopa tlanahuatijquetl tlen tlali Egipto quinilhui Moisés huan Aarón: </div>
<div class='p'>―¿Para tlen inquintequipolohuaj ni tlacame? Ma mocuepaca ipan inintequi. </div>
<div class='p'>
<span class="verse" id="EX5_5">5&#160;</span>Huan nojquiya Faraón quinilhui: </div>
<div class='p'>―Ama itztoque tlahuel miyac israelitame ipan ni tlali, huan san inquintequipolohuaj. </div>
<div class='p'>
<span class="verse" id="EX5_6">6&#160;</span>Huajca ipan nopa tonal Faraón quinmacac se yancuic tlanahuatili nopa tlayacanani tlen quinnahuatiyayaj huan quinhuijhuitequiyayaj nopa israelita tlatequipanohuani. Quinilhui: </div>
<div class='p'>
<span class="verse" id="EX5_7">7&#160;</span>―Ayoc xiquinmacaca sacatl israelitame para ma quichihuaca soqui ladrillos queja mochijtihualajtoc. Ma yaca inijuanti para quisentilitij nopa sacatl tlen monequi. 
<span class="verse" id="EX5_8">8&#160;</span>Pero xiquinfuerzajhuica ma temactilica san se imiyaca ladrillos queja achtohui. Niyon se ladrillo ma ax polihui. Pampa nopa israelitame tlatzcacalactoque huan yeca tlahuejchihuaj huan quiijtohuaj quinequij yase quimacatij tlacajcahualistli ininTeco. 
<span class="verse" id="EX5_9">9&#160;</span>Huajca xiquinchihualtica ma tequitica más chicahuac nopa tlacame. Xiquintequihuica para ma ax quitlacaquilica ni istlacatili tlen Moisés huan Aarón quinilhuíaj. </div>
<div class='p'>
<span class="verse" id="EX5_10">10&#160;</span>Huajca nopa tlayacanani huan tecojme quisque huan yajque quinilhuitoj nopa israelitame: </div>
<div class='p'>―Nopa Faraón tlanahuatijtoc ma ayoc timechmacaca sacatl. 
<span class="verse" id="EX5_11">11&#160;</span>Ama monequi inyase inquitemotij. Pero monequi inquitlamichihuase san se imiyaca ladrillos queja inquichihuayayaj achtohuiya. </div>
<div class='p'>
<span class="verse" id="EX5_12">12&#160;</span>Huajca nopa israelitame campa hueli yajque ipan tlali Egipto quitemotoj sacatzomitl tlen mocajtoya quema tlacame quitzontectoyaj sacatl, huan ya nopa quitequihuijque pampa ayoc oncayaya sacatl. 
<span class="verse" id="EX5_13-14">13-14&#160;</span>Huan mojmostla itlayacancahua Faraón quinisihuiltiyayaj más huan quinilhuiyayaj: </div>
<div class='p'>―Xijtlamichihuaca san se imiyaca nopa soqui ladrillos ipan se tonal queja quema inmechmacayayaj sacatl. </div>
<div class='p'>Huan nojquiya nopa Egipto tecojme quinmaquiliyayaj israelita tlayacanani huan quinilhuiyayaj: </div>
<div class='p'>―¿Quejatza, niyon yalohua, niyon ama, ax inquiaxitijtoque san se imiyaca ladrillos queja achtohuiya inquichihuayayaj? </div>
<div class='p'>
<span class="verse" id="EX5_15">15&#160;</span>Huan nopa israelita tlayacanani yajque tlajtlanitoj tlapalehuili ica tlanahuatijquetl Faraón, huan quiilhuijque: </div>
<div class='p'>―¿Para tlen quej ni titechchihuilía? 
<span class="verse" id="EX5_16">16&#160;</span>Nopa Egipto tecojme ayoc techmacaj sacatl. Huan ax san ya nopa, nojquiya technahuatíaj ma tijchihuaca san se imiyaca soqui ladrillos, huan hasta techmaquilíaj pampa ax tihuelij. Pero inijuanti inintlajtlacol, pampa ax techmacaj sacatl. </div>
<div class='p'>
<span class="verse" id="EX5_17">17&#160;</span>Huajca Faraón quinnanquili: </div>
<div class='p'>―¡San intlatzihuini! ¡Quena, intlatzihuij! Huan yeca inquiijtojtinemij inyase inquimacatij tlacajcahualistli imoTECO. 
<span class="verse" id="EX5_18">18&#160;</span>Xiyaca xitequititij, huan yonque ayoc inmechmacase sacatl, monequi intemactilise san se imiyaca ladrillos. </div>
<div class='p'>
<span class="verse" id="EX5_19">19&#160;</span>Huan nopa tlayacanani tlen israelitame mocuesojque quema quinilhuijque para monequi ma ax temosquía imiyaca nopa soqui ladrillos queja achtohuiya quichihuayayaj. 
<span class="verse" id="EX5_20">20&#160;</span>Huan quema quisque iixtla Faraón, quinpantitoj Moisés huan Aarón quinchixtoyaj. 
<span class="verse" id="EX5_21">21&#160;</span>Huan nopa israelita tlayacanani quinilhuijque: </div>
<div class='p'>―TOTECO ma quiita tlen ax cuali inquichijtoque ica tojuanti, huan ma inmechtlatzacuilti. Imojuanti imotlajtlacol para itequihuejcahua Faraón ma techtlachilica fiero. Eltoc queja inquitlalijtoque machete ipan ininma para ma techmictica ica tlen inquiilhuijtoque nopa tlanahuatijquetl. </div>
<div class='s'>Moisés momaijto ica TOTECO </div>
<div class='p'>
<span class="verse" id="EX5_22">22&#160;</span>Huajca Moisés momaijto huan quiilhui TOTECO: </div>
<div class='p'>―Toteco, ¿para tlen tiquinchihuilía tlen ax cuali ni tlacame? ¿Para tlen titechtitlanqui? 
<span class="verse" id="EX5_23">23&#160;</span>Hasta nopa tonal quema nihualajqui nijcamahuico Faraón queja tinechilhui, yajaya noja más quintlaijiyohuiltijtoc motlacajhua, huan ta ax tleno tijchijtoc para tiquinmaquixtis.  </div>
<div class='psalmlabel' id='EX6_0'> 6</div>
<div class='p'>
<span class="verse" id="EX6_1">1&#160;</span>Huan TOTECO quinanquili: </div>
<div class='p'>―Ama tiquitas tlen nijchihuas ica Faraón. Ax quincahuas notlacajhua ma quisaca ipan ni tlali hasta quiitas queja onpano hueyi nochicahualis. Pero quema quiitas nochicahualis, yajaya quintojtocas ma quisaca. </div>
<div class='s'>TOTECO sampa quinojnotzqui Moisés </div>
<div class='p'>
<span class="verse" id="EX6_2">2&#160;</span>Huan noja Toteco Dios quicamahui Moisés huan quiilhui: </div>
<div class='p'>―NiimoTECO Tlen Nochipa Niitztoc. 
<span class="verse" id="EX6_3">3&#160;</span>Nimonexti ica Abraham, Isaac huan Jacob huan niquinmatilti queja niitztoc pampa niquinilhui notoca: NimoTeco Tlen Nijpiya Nochi Chicahualistli, pero ax niquinilhui ni seyoc notoca: Na Tlen Nochipa Niitztoc. 
<span class="verse" id="EX6_4">4&#160;</span>Nojquiya ininhuaya nijchijqui nopa tlajtoli para niquinmacas nopa tlali Canaán campa achtohui itztoyaj queja sejcoyoc ehuani. 
<span class="verse" id="EX6_5">5&#160;</span>Huan na nijcactoc quejatza chocaj nopa israelitame pampa nopa egiptome quintequipanoltíaj tlahuel chicahuac huan ax niquilcajtoc tlen niquintencahuilijtoc. 
<span class="verse" id="EX6_6">6&#160;</span>Ama xiquinilhui nochi israelitame para na niimoTECO niquinmaquixtis tlen inintequi tlen tlahuel ohui ipan ni tlali Egipto. Quena, ica na nochicahualis huan ica huejhueyi tlanextilijcayotl, niquinmanahuis. Nijchihuas huejhueyi tlanextilijcayotl para niquintlatzacuiltis nopa egiptome pampa quej nopa xitlahuac. 
<span class="verse" id="EX6_7">7&#160;</span>Huan xiquinilhuiti na nimoaxcatis nopa israelitame huan itztose notlacajhua. Huan na nielis niininTeco. Queja nopa quimatise para na niininTeco Dios tlen niquinmocuitlahuía, huan naja tlen niquinquixtis tlen nopa tequitl tlen tlahuel etic ipan ni tlali Egipto. 
<span class="verse" id="EX6_8">8&#160;</span>Huan xiquinilhuiti niquinhuicas ipan nopa cuali tlali tlen niquintencahuili niquinmacas Abraham, Isaac huan Jacob. Huan niquinmacas nopa israelitame nopa tlali para elis iniaxca. Xiquinilhui na niininTECO niquijtohua. </div>
<div class='p'>
<span class="verse" id="EX6_9">9&#160;</span>Huajca Moisés quinpohuili israelitame nochi ya ni, pero ax quichihuilijque cuenta pampa mocuesohuayayaj ica inintequi tlen tlahuel chicahuac. 
<span class="verse" id="EX6_10">10&#160;</span>Teipa TOTECO quiilhui Moisés: </div>
<div class='p'>
<span class="verse" id="EX6_11">11&#160;</span>―Xiya xiquilhuiti Faraón nopa tlanahuatijquetl ipan tlali Egipto para ma quincahua ma quisaca nopa israelitame tlen itlal. </div>
<div class='p'>
<span class="verse" id="EX6_12">12&#160;</span>Pero Moisés quinanquili TOTECO: </div>
<div class='p'>―Niyon nopa israelitame ax nechtlacaquilise, ¿huajca quejatza nechtlacaquilis Faraón? Eltoc pampa ax cuali nitlatenquixtía quema nicamati. </div>
<div class='p'>
<span class="verse" id="EX6_13">13&#160;</span>Huajca queja nopa TOTECO quincamahui Moisés ihuaya Aarón huan quinilhui tlen monequi quinilhuise nopa israelitame huan Faraón. Huan quintequimacac ma quinquixtica israelitame ipan tlali Egipto. </div>
<div class='s'>Inintoca nopa tlayacanca tatame ipan israelitame </div>
<div class='p'>
<span class="verse" id="EX6_14">14&#160;</span>Huan ya ni inintoca nochi inintlayacanca tatahua israelitame huan ajqueya inijuanti tlen tlacatque teipa tlen sesen hueyi tata tlen eliyaya itelpocahua Israel. </div>
<div class='q'>Rubén tlen elqui iachtohui ejca cone Israel huejcajquiya quinpixqui iconehua tlen inintoca: Hanoc, Falú, Hezrón huan Carmi. Huan sesen ni tlacame quinpixqui miyac iixhuihua huan sesen mochijque se hueyi familia, pero nochi hualajque tlen Rubén huejcajquiya. </div>
<div class='q'>
<span class="verse" id="EX6_15">15&#160;</span>Huan Simeón itelpoca Israel huejcajquiya quinpixqui iconehua tlen inintoca: Jenuel, Jamín, Ohad, Jaquín, Zohar huan Saún tlen elqui icone se cananea sihuatl. Sesen ni tlacame quinpixqui miyac iixhuihua huan sesen mochijqui se hueyi familia, pero nochi hualajque tlen Simeón. </div>
<div class='q'>
<span class="verse" id="EX6_16">16&#160;</span>Huan Leví, tlen eliyaya itelpoca Israel huejcajquiya, itztoya 137 xihuitl. Huan ipan iyolis quinpixqui itelpocahua tlen inintoca: Gersón, Coat huan Merari. </div>
<div class='q'>
<span class="verse" id="EX6_17">17&#160;</span>Huan iconehua Gersón tlen mochijque huejhueyi familias elque: Libni huan Simei. </div>
<div class='q'>
<span class="verse" id="EX6_18">18&#160;</span>Huan Coat itztoya 133 xihuitl huan iconehua elque: Amram, Izhar, Hebrón huan Uziel. </div>
<div class='q'>
<span class="verse" id="EX6_19">19&#160;</span>Huan iconehua Merari elque Mahli huan Musi. Nochi ya ni mochijque huejhueyi familias huan hualajque tlen ininhueyi tata Leví. Nicani eltoc inintoca ica tlen achtohui ejquetl huan quejatza yajtiyajque hasta tlen teipa ejquetl. </div>
<div class='q'>
<span class="verse" id="EX6_20">20&#160;</span>Huan ipan iconehua Coat, Amram mosihuajti ihuaya iahui tlen elqui iicni itata huan itoca eliyaya Jocabed, huan ya quintlacatilti Aarón huan Moisés. Huan Amram itztoya 137 xihuitl. </div>
<div class='q'>
<span class="verse" id="EX6_21">21&#160;</span>Huan Izhar quinpixqui itelpocahua tlen inintoca: Coré, Nefeg huan Zicri. </div>
<div class='q'>
<span class="verse" id="EX6_22">22&#160;</span>Huan iconehua Uziel elque: Misael, Elzafán huan Sitri. </div>
<div class='q'>
<span class="verse" id="EX6_23">23&#160;</span>Huan Aarón mosihuajti ihuaya Elisabet tlen eliyaya iichpoca Aminadab huan isihua icni Naasón, huan quintlacatilti Nadab, Abiú, Eleazar huan Itamar. </div>
<div class='q'>
<span class="verse" id="EX6_24">24&#160;</span>Huan iconehua Coré elque Asir, Elcana huan Abiasaf. Nochi ya ni mochijque huejhueyi familias huan hualajque tlen Coré. </div>
<div class='q'>
<span class="verse" id="EX6_25">25&#160;</span>Huan Eleazar, icone Aarón, mosihuajti ica se iichpoca Futiel huan yajaya quitlacatilti Finees. </div>
<div class='p'>Nochi ni lista huajca eliyaya inintoca nopa tlacame tlen quinyacanque nopa huejhueyi familias tlen ininteixmatcahua. Huan nochi hualajque tlen ininhueyi tata Leví. </div>
<div class='p'>
<span class="verse" id="EX6_26">26&#160;</span>Huan ni Aarón huan Moisés tlen mopantía inintoca ipan ni lista eltoc san se nopa tlacame tlen TOTECO quinilhui ma quinchihuaca israelitame ma motecpanaca ica pamitl huan ma quinquixtica ipan tlali Egipto. 
<span class="verse" id="EX6_27">27&#160;</span>Huan nojquiya elque Moisés huan Aarón tlen quicamahuitoj Faraón, nopa tlanahuatijquetl ipan tlali Egipto para ma quinmaca caquihuili quinquixtise nopa israelitame. Huan teipa elque Moisés huan Aarón tlen quinyacanque nopa israelitame tlen nopa tlali. </div>
<div class='s'>TOTECO quinnojnotzqui Moisés huan Aarón </div>
<div class='p'>
<span class="verse" id="EX6_28">28&#160;</span>Huan nopa tonal quema TOTECO quinojnotztoya Moisés ipan tlali Egipto, 
<span class="verse" id="EX6_29">29&#160;</span>quiilhuijtoya: </div>
<div class='p'>―Na niDIOS. Xiquilhui Faraón, nopa tlanahuatijquetl ipan tlali Egipto, nochi nopa tlamantli tlen nimitzilhuía. </div>
<div class='p'>
<span class="verse" id="EX6_30">30&#160;</span>Huan Moisés quinanquili TOTECO: </div>
<div class='p'>―Na ax hueli cuali nitlatenquixtía quema nicamati, huajca ¿quejatza nechchihuilis cuenta Faraón?  </div>
<div class='psalmlabel' id='EX7_0'> 7</div>
<div class='p'>
<span class="verse" id="EX7_1">1&#160;</span>Huan huajca TOTECO quiilhui Moisés: </div>
<div class='p'>―Xiquita, nimitzchihuas queja tielisquía se Dios quema timoquetzas iixpa Faraón. Huan moicni Aarón elis queja motiocamanalojca huan yajaya camatis mopampa ta. 
<span class="verse" id="EX7_2">2&#160;</span>Huan monequi tiquilhuis Aarón nochi tlen nimitznahuatis huan teipa yajaya camatis ihuaya Faraón para ma quincahua ma quisaca tlen itlal nopa israelitame. 
<span class="verse" id="EX7_3">3&#160;</span>Pero na nijchihuas para Faraón ma moyoltetilis huan ax quinequis. Huan nijchihuas ipan tlali Egipto miyac tlanextilijcayotl huan tlamantli tlen ax quema quiitztoque. 
<span class="verse" id="EX7_4">4&#160;</span>Pero Faraón ax inmechtlacaquilis. Huan na nijtlalis noma ipan Egipto huan nijtlatzacuiltis. Huan nijchihuas miyac huejhueyi tlamantli para niquintlajtolxitlahuas hasta niquinquixtis notlacajhua tlen motecpanase ica miyac huejhueyi pamitl queja soldados. 
<span class="verse" id="EX7_5">5&#160;</span>Huan quema ya nijnextijtos nochicahualis ipan tlali Egipto huan ya niquinquixtijtos nopa israelitame nopona, nopa egiptome quimatise para na tlen niimoTECO. </div>
<div class='p'>
<span class="verse" id="EX7_6">6&#160;</span>Huan Moisés huan Aarón quichijque nochi queja TOTECO quinnahuatijtoya. 
<span class="verse" id="EX7_7">7&#160;</span>Huan Moisés quipiyayaya 80 xihuitl huan Aarón 83 xihuitl quema camatque ihuaya Faraón. </div>
<div class='s'>Icuatopil Aarón </div>
<div class='p'>
<span class="verse" id="EX7_8">8&#160;</span>Huan TOTECO quinilhui Moisés huan Aarón: </div>
<div class='p'>
<span class="verse" id="EX7_9">9&#160;</span>―Quema Faraón inmechilhuis para xijchihuaca se tlanextilijcayotl, xijcui mocuatopil huan xijmajcahua tlalchi iixtla para ma mocuepa se cohuatl. </div>
<div class='p'>
<span class="verse" id="EX7_10">10&#160;</span>Huajca Moisés huan Aarón yajque quiitatoj Faraón, huan quichijque senquistoc tlen TOTECO quinnahuatijtoya. Aarón quimajcajqui tlalchi icuatopil iixtla Faraón huan itlapalehuijcahua, huan nopa cuatopili mocuepqui se cohuatl. 
<span class="verse" id="EX7_11">11&#160;</span>Huajca Faraón quinnotzqui nopa tlalnamiquini huan tetlajchihuiani huan tlen quimatque tecajcayahuaj huan sesen inijuanti nojquiya quichijque tlen Aarón quichijtoya ica inintetlajchihuijcayo. 
<span class="verse" id="EX7_12">12&#160;</span>Sesen inijuanti quimajcajque inincuatopil tlalchi huan nochi inincuatopilhua mocuepque cohuame. Pero icuatopil Aarón quincuajqui inincuatopil nopa sequinoc. 
<span class="verse" id="EX7_13">13&#160;</span>Pero yonque ya nopa quichijqui, Faraón moyoltetili queja TOTECO quiijtojtoya para quichihuasquía huan ax quineltoquili Moisés. </div>
<div class='s'>Nopa tlatzacuiltili tlen estli </div>
<div class='p'>
<span class="verse" id="EX7_14">14&#160;</span>Teipa TOTECO quiilhui Moisés: </div>
<div class='p'>―Faraón moyoltetilijtoc huan ax quincahuas ma quisaca nopa israelitame. 
<span class="verse" id="EX7_15">15&#160;</span>Pero mostla cualca xiya xiquitati quema temos campa atl. Xijchiya iteno nopa atemitl Nilo huan xijhuica nopa cuatopili tlen mocuepqui cohuatl. 
<span class="verse" id="EX7_16">16&#160;</span>Huan nopona tiquilhuis Faraón para na niDios huan niimoTECO nochi inhebreo tlacame. Huan nimitztitlantoc tiquilhuis para ma quincahuilis ma yaca notlacajhua para ma nechhueyichihuatij ipan huactoc tlali, huan niquita para hasta ama, ax nechchihuilijtoc cuenta. 
<span class="verse" id="EX7_17">17&#160;</span>Huajca xiquilhui para niimoTECO niquijtohua para ama yajaya quimatis para najaya tlen nelía niDIOS huan niininTECO nopa israelitame. Huan xiquilhui para quema tijmaquilis nopa atl ica nopa cuatopili tlen tijpiya momaco, nopa atl mocuepas estli. 
<span class="verse" id="EX7_18">18&#160;</span>Huan xiquilhui para michime miquise, huan nopa atemitl mijmiyotis hasta egiptome quiijiyase para quiise tlen nopa atl. Quej nopa tiquilhuis Faraón. </div>
<div class='p'>
<span class="verse" id="EX7_19">19&#160;</span>Nojquiya TOTECO quiilhui Moisés: </div>
<div class='p'>―Xiquilhui Aarón ma quicui icuatopil huan ma quixitlahua ima imelac nopa atemitl huan nopa atlajtli. Ma quixitlahua ima ipan campa meya huan campa quitecaj atl ipan tlali Egipto, huan nochi mocuepas estli. Huan nojquiya nopa atl ipan nochi comitl huan tlamantli tlen quipiyaj atl ipan ininchaj mocuepas estli hasta nopa atl ipan cuatecomitl huan comitl tlen quichijtoque tlen tetl nojquiya mochihuas estli. </div>
<div class='p'>
<span class="verse" id="EX7_20">20&#160;</span>Huajca Moisés huan Aarón quichijque nochi senquistoc queja TOTECO quinnahuatijtoya. Huan quitlalanqui icuatopil huan quimaquili nopa atemitl Nilo iixtla Faraón huan itequihuejcahua, huan nochi atl mocuepqui estli. 
<span class="verse" id="EX7_21">21&#160;</span>Huan nochi michime mijque, huan nochi nopa atemitl nelía mijmiyotiyaya hasta axaca hueliyaya atli. Oncayaya estli ipan nochi tlali Egipto. </div>
<div class='p'>
<span class="verse" id="EX7_22">22&#160;</span>Pero nopa tlalnamiquini huan tetlajchihuiani ipan tlali Egipto quichijque san se tlamantli ica inintetlajchihuijcayo, huan huajca Faraón moyoltetili huan ax quintlacaquili Moisés huan Aarón, queja TOTECO quiijtojtoya para panos. 
<span class="verse" id="EX7_23">23&#160;</span>Huan Faraón mocueptiquisqui huan yajqui icaltlanahuatil, niyon ax quichihuili cuenta ni tlamantli. 
<span class="verse" id="EX7_24">24&#160;</span>Huan nochi nopa egiptome monejqui quichihuase ameli iteno atemitl para quiquixtise atl tlen cuali pampa nopa atl ipan atemitl ax hueliyaya moi. </div>
<div class='s'>Nopa tlatzacuiltili tlen temasolime </div>
<div class='p'>
<span class="verse" id="EX7_25">25&#160;</span>Huan TOTECO quichijqui ma mocuepa estli nopa atl ipan atemitl Nilo, huan teipa panoc chicome tonali.  </div>
<div class='psalmlabel' id='EX8_0'> 8</div>
<div class='p'>
<span class="verse" id="EX8_1">1&#160;</span>Huan TOTECO quiilhui Moisés: </div>
<div class='p'>―Xiya xiquitati Faraón huan xiquilhuiti para niimoTECO niquijtohua para ma quincahuili ma yaca notlacajhua para nechhueyichihuatij. 
<span class="verse" id="EX8_2">2&#160;</span>Pampa intla ax quincahuilis ma yaca, na tlahuel nijtlatzacuiltis nochi itlal ica temasolime. 
<span class="verse" id="EX8_3">3&#160;</span>Nopa atemitl Nilo quinyolitis tlahuel miyac temasolime. Huan nopa temasolime calaquise ipan ichaj, huan calaquise ipan itlapech campa cochi. Huan calaquise ipan ininchajchaj itlapalehuijcahua huan itlacajhua. Huan hasta calaquise campa quixacualohuaj harina huan campa quicacatzohuaj pantzi. 
<span class="verse" id="EX8_4">4&#160;</span>Huan nopa temasolime huitonise ipani, huan ininpan itlatequipanojcahua huan ininpan nochi itlacajhua. </div>
<div class='p'>
<span class="verse" id="EX8_5">5&#160;</span>Huan nojquiya TOTECO quiilhui Moisés: </div>
<div class='p'>―Teipa xiquilhui Aarón ma tlamanextis ica icuatopil ipan nopa atentli, huan campa mantoc atl para nopona ma quisaca temasolime huan ma quitemitica ni tlali Egipto. </div>
<div class='p'>
<span class="verse" id="EX8_6">6&#160;</span>Huajca queja nopa Aarón tlamanexti ica icuatopil ipan nopa atl tlen eltoya ipan tlali Egipto, huan nopona quisque temasolime tlen quitemitijque nochi nopa tlali. 
<span class="verse" id="EX8_7">7&#160;</span>Pero nopa tetlajchihuiani nojquiya san se quichijque ica inintetlajchihuijcayo. Nojquiya quichijque ma hualaca temasolime ipan tlali Egipto. </div>
<div class='p'>
<span class="verse" id="EX8_8">8&#160;</span>Teipa Faraón tlatitlanqui ma quinnotzatij Moisés ihuaya Aarón huan quinilhui: </div>
<div class='p'>―Xijtlajtlanica imoTECO para ma techijcuenili ni temasolime na ihuaya notlacajhua. Huan huajca niquincahuas itlacajhua ma yaca quimacatij tlacajcahualistli. </div>
<div class='p'>
<span class="verse" id="EX8_9">9&#160;</span>Huan Moisés quinanquili Faraón: </div>
<div class='p'>―Nimitzcahuilis para xinechilhui nopa hora quema tijnequi ma nimomaijtos mopampa ta, huan ininpampa tlen mitzpalehuíaj, huan ininpampa motlacajhua. Huan ipan nopa hora quema ta tiquijtos, nimomaijtos ica TOTECO para nopa temasolime ma mitztlalcahuica, huan ma quitlalcahuica imochajchaj. Huan tiquitas para ipan nopa hora inmechtlalcahuise huan mocahuase san ipan atemitl. </div>
<div class='p'>
<span class="verse" id="EX8_10">10&#160;</span>Huajca Faraón quiijto: </div>
<div class='p'>―Xijchihua mostla. </div>
<div class='p'>Huan Moisés tlananquili: </div>
<div class='p'>―Queja nopa elis, huan yeca tijmatis para axaca itztoc queja TOTECO Dios, 
<span class="verse" id="EX8_11">11&#160;</span>pampa nopa temasolime ayoc itztose ipan imochajchaj. Mitztlalcahuise huan quintlalcahuise motequipanojcahua huan motlacajhua. San mocahuase ipan nopa atemitl Nilo. </div>
<div class='p'>
<span class="verse" id="EX8_12">12&#160;</span>Huajca Moisés huan Aarón quisque ipan ichaj Faraón. Huan teipa Moisés quitlajtlani TOTECO ma quinijcueni nopa temasolime tlen quintitlantoya ipan Faraón. 
<span class="verse" id="EX8_13">13&#160;</span>Huan TOTECO quichijqui tlen Moisés quitlajtlani, huan mijque nopa temasolime tlen itztoyaj ipan caltini huan calixpamitl huan ipan mila. 
<span class="verse" id="EX8_14">14&#160;</span>Huan nopa tlacame quinsentiliyayaj nopa temasolime tlen mictoyaj huan quinmontonojque campa hueli huan mijmiyotiyayaj tlahuel potehui. 
<span class="verse" id="EX8_15">15&#160;</span>Pero yonque queja nopa elqui, quema Faraón quiitac para ayoc oncac nopa tlamantli, moyoltetili huan ayoc quinchihuili cuenta Moisés huan Aarón, queja TOTECO quiijtojtoya para quichihuasquía. </div>
<div class='s'>Nopa tlatzacuiltili tlen atime </div>
<div class='p'>
<span class="verse" id="EX8_16">16&#160;</span>Huajca TOTECO quiilhui Moisés: </div>
<div class='p'>―Xiquilhui Aarón ma quixitlahuas icuatopil huan ma quimaquili nopa tlaltejpoctli para ma mocuepaca atime. </div>
<div class='p'>
<span class="verse" id="EX8_17">17&#160;</span>Huajca queja nopa quichijqui. Huan Aarón quimaquili nopa tlaltejpoctli tlen tlalchi ica icuatopil, huan mocuepqui atime tlen quinajsic nochi tlacame huan tlapiyalime pampa nochi tlaltejpoctli mochijque atime. </div>
<div class='p'>
<span class="verse" id="EX8_18">18&#160;</span>Huan inijuanti tlen tetlajchihuíaj quichijque campeca para quinchihuase atime ica inintetlajchihuijcayo, pero ax huelque. Huan oncac atime ipan tlacame huan ipan tlapiyalime. </div>
<div class='p'>
<span class="verse" id="EX8_19">19&#160;</span>Huajca nopa tetlajchihuiani quiilhuijque Faraón: </div>
<div class='p'>―¡Ni tlamantli san Dios hueli quichihua! </div>
<div class='p'>Pero Faraón moyoltetili huan ax quintlacaquili, queja TOTECO quiijtojtoya para quichihuasquía. </div>
<div class='s'>Nopa tlatzacuiltili tlen sayolime </div>
<div class='p'>
<span class="verse" id="EX8_20">20&#160;</span>Huan TOTECO quiilhui Moisés: </div>
<div class='p'>―Mostla ximehua cualca huan xiya xijnamiquiti Faraón quema temos ateno para maltiti huan xijcamahui. Xiquilhui para nimoTECO niquijtohua ma quincahua ma yaca notlacajhua para ma nechhueyichihuatij. 
<span class="verse" id="EX8_21">21&#160;</span>Pampa intla ax quincahuas ma yaca, na nijtitlanis miyac pamitl tlen pilsayoltzitzi ipan ya, ipan itequihuejcahua huan ipan nochi itlacajhua. Quena, temis ica pilsayoltzitzi ininchajchaj nochi Egipto ehuani, huan hasta tlalchi nojquiya temis. 
<span class="verse" id="EX8_22">22&#160;</span>Pero quema quej ni panos niquiyocaquixtis tlali Gosén campa itztoque notlacajhua. Nopona ax oncas niyon se pilsayoltzi. Quej nopa yajaya quimatis para na, niimoTECO, tlen niitztoc ipan ni tlali. 
<span class="verse" id="EX8_23">23&#160;</span>Nijchihuas ya ni para nesis catlía notlacajhua huan catlía ax notlacajhua. Quej ni elis mostla. </div>
<div class='p'>
<span class="verse" id="EX8_24">24&#160;</span>Huan TOTECO queja nopa quichijqui. Huan hualajque nochi tlamantli sayolime ipan Faraón huan ipan ininchajchaj itlatequipanojcahua. Nochi tlali Egipto temic ica sayolime. </div>
<div class='p'>
<span class="verse" id="EX8_25">25&#160;</span>Huajca Faraón tlanahuati ma quinnotzatij Moisés huan Aarón huan quinilhui: </div>
<div class='p'>―Xiyaca xijmacatij tlacajcahualistli imoTeco Dios, pero amo xiquisaca tlen ni tlali. </div>
<div class='p'>
<span class="verse" id="EX8_26">26&#160;</span>Huan Moisés tlananquili: </div>
<div class='p'>―Ax cuali tijchihuase queja nopa, pampa inEgipto ehuani inquinijiyaj nopa tlapiyalime tlen tijmacaj TOTECO Dios. Huan intla inEgipto ehuani intechitasquíaj, na cuali nijmati intechmictisquíaj ica tetl. 
<span class="verse" id="EX8_27">27&#160;</span>Monequi tiyase ipan huactoc tlali hasta campa hueli tiajsise ipan eyi tonali, huan nopona tijmacase tlacajcahualistli TOTECO Dios tlen tijtequipanohuaj pampa queja nopa yajaya technahuatía. </div>
<div class='p'>
<span class="verse" id="EX8_28">28&#160;</span>Huajca Faraón quiijto: </div>
<div class='p'>―Na nimechcahuas xiyaca ipan huactoc tlali para xijmacaca itlacajcahualis imoTECO Dios, pero amo xiyaca nelhuejca. Huan xijtlajtlanica imoTECO Dios nopampa na. </div>
<div class='p'>
<span class="verse" id="EX8_29">29&#160;</span>Huan Moisés tlananquili: </div>
<div class='p'>―Quema na niquisas nica, nijtlajtlanis TOTECO para mostla ma mitztlalcahuica nopa sayolime. Huan nojquiya quintlalcahuise tlen mitzpalehuíaj huan nochi Egipto ehuani. Pero xijpiya cuidado amo xitechcajcayahua, niyon ayoc xiquintzacuili israelitame para ma yaca quimacatij tlacajcahualistli TOTECO. </div>
<div class='p'>
<span class="verse" id="EX8_30">30&#160;</span>Huan quema Moisés quisqui ichaj Faraón, quitlajtlani TOTECO, ma tlamica nopa sayolime, 
<span class="verse" id="EX8_31">31&#160;</span>huan TOTECO quichijqui tlen Moisés quitlajtlani. Huan nopa sayolime quitlalcahuijque Faraón, huan itlayacancahua huan nochi Egipto ehuani. 
<span class="verse" id="EX8_32">32&#160;</span>Pero Faraón sampa moyoltetili, huan ax quincahuili ma yaca nopa israelitame.  </div>
<div class='psalmlabel' id='EX9_0'> 9</div>
<div class='s'>Nopa tlatzacuiltili ipan tlapiyalime </div>
<div class='p'>
<span class="verse" id="EX9_1">1&#160;</span>Huajca TOTECO quiilhui Moisés: </div>
<div class='p'>―Xiya xiquitati Faraón huan xiquilhuiti para na niDIOS, niininTECO hebreo tlacame, huan na niquilhuía ma quincahua notlacajhua ma yaca nechhueyichihuatij. 
<span class="verse" id="EX9_2">2&#160;</span>Huan xiquilhui intla ax quincahuas ma yaca huan noja quintzacuilijtos, 
<span class="verse" id="EX9_3">3&#160;</span>huajca na, niininTECO, nijtlalis noma ipan itlapiyalhua tlen itztoque campa potrero, huan niquinmacas se hueyi cocolistli tlen nelfiero. Nopa cocolistli quinajsis icahuayojhua, iburrojhua, icamellos, ihuacaxhua, huan iborregojhua. 
<span class="verse" id="EX9_4">4&#160;</span>Pero na niininTECO niquiniyocatlalis inintlapiyalhua israelitame ica tlen iniaxcahua nopa Egipto ehuani, pampa ax nijcahuas ma miquis niyon se tlapiyali tlen israelitame. </div>
<div class='p'>
<span class="verse" id="EX9_5">5&#160;</span>Nojquiya TOTECO tlayolmelajqui nopa tonal quema quichihuas pampa quiijto: </div>
<div class='p'>―Na nijchihuas ni tlamantli mostla. </div>
<div class='p'>
<span class="verse" id="EX9_6">6&#160;</span>Huan hualmostla TOTECO ya nopa quichijqui. Nochi inintlapiyalhua Egipto ehuani mijque, pero ax mijqui niyon se inintlapiyal israelitame. 
<span class="verse" id="EX9_7">7&#160;</span>Huan Faraón tlatitlanqui ma yaca quinitatij inintlapiyalhua nopa israelitame huan quipantitoj niyon se tlapiyali ax mictoya. Pero yonque ya nopa elqui, Faraón moyoltetili huan ax quincahuili ma yaca nopa israelitame. </div>
<div class='s'>Nopa tlatzacuiltili tlen tlaxhuisme </div>
<div class='p'>
<span class="verse" id="EX9_8">8&#160;</span>Huajca TOTECO quinilhui Moisés huan Aarón: </div>
<div class='p'>―Xijcuica ome tlamojtzoli cuanextli campa quicacatzohuaj pantzi huan xijmajcahua ica huejcapa ipan ajacatl iixtla Faraón. 
<span class="verse" id="EX9_9">9&#160;</span>Huan nopa cuanextli mocuepas tlaltejpoctli tlen más cuechtic huan mosemanas ipan nochi tlali Egipto huan quichihuas ma quisaca miyac tlaxhuisme ipan nochi tlacame huan tlapiyalime ipan tlali Egipto. </div>
<div class='p'>
<span class="verse" id="EX9_10">10&#160;</span>Huajca Moisés ihuaya Aarón quicuique cuanextli campa quicacatzohuaj pantzi huan yajque quiitatoj Faraón. Nopona Moisés quimajcajqui nopa cuanextli ica huejcapa, huan ya nopa quichijqui ma quisaca tlaxhuisme tlen temalohuayayaj ipan nochi tlacame huan tlapiyalime. 
<span class="verse" id="EX9_11">11&#160;</span>Huan nopa tetlajchihuiani ax huelque monextijque iixtla Moisés pampa inijuanti nojquiya quinpixque tlaxhuisme campa hueli queja nochi Egipto ehuani. 
<span class="verse" id="EX9_12">12&#160;</span>Pero TOTECO quichijqui para Faraón ma moyoltetili huan ma ax quinchihuili cuenta Moisés huan Aarón, queja TOTECO quiilhuijtoya Moisés para quichihuasquía. </div>
<div class='s'>Nopa tlatzacuiltili tlen tesihuitl </div>
<div class='p'>
<span class="verse" id="EX9_13">13&#160;</span>Huajca TOTECO quiilhui Moisés: </div>
<div class='p'>―Mostla ximehua cualca huan xiya xiquilhuiti Faraón para na tlen niininTECO nopa hebreo tlacame huan niquijtohua ma quincahua ma yaca notlacajhua para nechhueyichihuatij. 
<span class="verse" id="EX9_14">14&#160;</span>Pampa ni huelta nijtitlanis se tlatzacuiltili tlen ajsis ipan iyolo Faraón, huan ipan ininyolo nochi tlen quipalehuíaj huan nochi itlacajhua. Huan ica ya ni yajaya quimatis para axaca seyoc Dios ipan nochi tlaltepactli, san na. 
<span class="verse" id="EX9_15">15&#160;</span>Xiquilhui Faraón para na nihueltosquía nijmictijtosquía ica se cocolistli ihuaya nochi itlacajhua. 
<span class="verse" id="EX9_16">16&#160;</span>Pero xiquilhui na nijtlali ipan itequi huan nijcajtoc ma itzto hasta ama para nijnextilis nohueyi chicahualis huan para nochi tlacame ipan tlaltepactli ma quicaquica ajqueya na. 
<span class="verse" id="EX9_17">17&#160;</span>Pero yonque quiitztoc nochi tlen nijchijtoc iixtla, noja quintzacuilía notlacajhua huan ax quincahua ma yaca. 
<span class="verse" id="EX9_18">18&#160;</span>Huajca xiquilhui para mostla ipan ni hora nijchihuas ma huetzi tesihuitl nelchicahuac queja ax quema huetztoc ipan nochi tlali Egipto hasta quema pejqui ni tlali huan hasta ama. 
<span class="verse" id="EX9_19">19&#160;</span>Huajca xiquilhui para nimantzi ma tlanahuati ma quintzacuaca inintlapiyalhua, pampa nopa tesihuitl quinmictis nochi tlacame huan nochi tlapiyalime tlen ax quintzacuase calijtic. </div>
<div class='p'>
<span class="verse" id="EX9_20">20&#160;</span>Huan sequin itlapalehuijcahua Faraón quineltocaque tlen TOTECO quiijto huan moisihuiltijque quintlalijque calijtic nochi inintlapiyalhua huan inintequipanojcahua tlen quincojtoyaj. 
<span class="verse" id="EX9_21">21&#160;</span>Pero itztoyaj sequin tlen san quiahuilmatque itlajtol TOTECO tlen Moisés quinilhuijtoya, huan quincajque ipan cuatitlamitl huan ax quintzajque calijtic. 
<span class="verse" id="EX9_22">22&#160;</span>Huajca TOTECO quiilhui Moisés: </div>
<div class='p'>―Xijtlalana moma huan xijmanexti elhuicac para ma huetzi tesihuitl campa hueli ipan nochi tlali Egipto. Huetzis ipan nochi tlacame huan tlapiyalime huan huetzis ipan nochi tlatoctli ipan ininmil Egipto ehuani. </div>
<div class='p'>
<span class="verse" id="EX9_23">23&#160;</span>Huajca Moisés quitlalanqui icuatopil hasta elhuicac huan TOTECO quititlanqui tlatomonilotl, tlapetlanilotl huan tesihuitl ipan nochi tlali Egipto. Huan nelía fiero elqui. 
<span class="verse" id="EX9_24">24&#160;</span>Tlahuel chicahuac huetzqui nopa tesihuitl huan tlapetlaniyaya huan ax moquetzayaya. Hasta ipejya Egipto ax quema huetztoya se tesihuitl queja nopa. 
<span class="verse" id="EX9_25">25&#160;</span>Huan nopa tesihuitl quipolo nochi tlen oncayaya ipan tlali Egipto. Quinmicti nochi tlacame huan tlapiyalime tlen ax itztoyaj calijtic, huan quipolo nochi tlatoctli ipan mili huan nochi cuatini ipan inintlal. 
<span class="verse" id="EX9_26">26&#160;</span>San ipan tlali Gosén campa itztoyaj israelitame, ax huetzqui niyon se tesihuitl. </div>
<div class='p'>
<span class="verse" id="EX9_27">27&#160;</span>Huajca Faraón tlatitlanqui ma quinnotzatij Moisés huan Aarón huan quinilhui: </div>
<div class='p'>―Ama nitlajtlacolchijtoc. Tlen imoTECO quichihua, ya nopa xitlahuac huan tlen na huan notlacajhua tijchihuaj, ax cuali. 
<span class="verse" id="EX9_28">28&#160;</span>Nelmiyac tlatomonilotl huan tesihuitl techajsitoc, huajca ayoc niquintzacuilis más nopa israelitame. Xijtlajtlanica, imoTECO, topampa tojuanti para ma ayoc huetzi tesihuitl, huan na niquincahuas ma yaca israelitame. </div>
<div class='p'>
<span class="verse" id="EX9_29">29&#160;</span>Huan Moisés quinanquili: </div>
<div class='p'>―Nimantzi quema niquisas tlen ni altepetl, nijtlalanas noma huan nimomaijtos ica TOTECO. Huan ayoc huetzis nopa tesihuitl huan ayoc tlatomonis, huan queja nopa tijmatis para ni tlaltepactli iaxca TOTECO. 
<span class="verse" id="EX9_30">30&#160;</span>Pero na cuali nijmati para niyon ta, niyon tlen mitzpalehuíaj, ax inquitlepanitaj TOTECO Dios. </div>
<div class='p'>
<span class="verse" id="EX9_31">31&#160;</span>Huan nochi nopa tlatoctli tlen itoca lino huan cebada nenpolijque pampa nopa cebada ya eltoya para xitinis huan nopa lino xochiyojtoya. 
<span class="verse" id="EX9_32">32&#160;</span>Pero nopa trigo ihuaya nopa centeno ax tleno ipantic, pampa xitini teipa. </div>
<div class='p'>
<span class="verse" id="EX9_33">33&#160;</span>Huan quema Moisés quisqui campa Faraón huan campa nopa altepetl, quitlalanqui ima ica TOTECO huan momaijto. Huan nimantzi nochi moquetzqui. Ayoc huetzqui tesihuitl, niyon ayoc tlaahuetzqui huan ayoc tlatomonqui. 
<span class="verse" id="EX9_34">34&#160;</span>Pero quema Faraón quiitac para ayoc huetziyaya atl, niyon ayoc huetziyaya tesihuitl, niyon ayoc tlatomoniyaya, sampa tlajtlacolchijqui. Huan ax san ya moyoltetili, pero nojquiya san se quichijque nochi tlen quipalehuiyayaj. 
<span class="verse" id="EX9_35">35&#160;</span>Huan pampa moyoltetili, Faraón ax quincahuili ma yaca nopa israelitame queja TOTECO teyolmelajtoya ica Moisés para quichihuasquía.  </div>
<div class='psalmlabel' id='EX10_0'> 10</div>
<div class='s'>Nopa tlatzacuiltili tlen chapolime </div>
<div class='p'>
<span class="verse" id="EX10_1">1&#160;</span>Huan TOTECO quiilhui Moisés: </div>
<div class='p'>―Xiya xiquitati Faraón pampa na nijchijtoc para ya ihuaya itequihuejcahua ma moyoltetilica para huelis nijchihuas ni huejhueyi tlanextilijcayotl tlen nijchihua iniixpa. 
<span class="verse" id="EX10_2">2&#160;</span>Huan yeca se tonal ta huelis tiquinpohuilis moconehua huan moixhuihua nopa huejhueyi tlamantli tlen nijchijqui iniixpa Egipto ehuani. Quena, niquinyoltetilijtoc para xijmatica para na niDIOS, niimoTECO. </div>
<div class='p'>
<span class="verse" id="EX10_3">3&#160;</span>Huajca Moisés huan Aarón yajque quiitatoj Faraón huan quiilhuijque: </div>
<div class='p'>―TOTECO Dios tlen tihebreo tlacame tiquixmatij mitztlajtlanía hasta quema timoechcapanos iixtla. Quiijtohua monequi xiquincahua ma yaca itlacajhua para ma quihueyichihuatij. 
<span class="verse" id="EX10_4">4&#160;</span>Quiijtohua intla ax tijchihuas, mostla quichihuas ma hualaca chapolime ipan motlal. 
<span class="verse" id="EX10_5">5&#160;</span>Huan nopa chapolime quitemitise ni tlali hasta ayoc nesis tlalchi. Quicuase tlen quentzi mocahua ama tlen inquitojque tlen ax nenpolijqui ica tesihuitl. Huan nopa chapolime quicuase nochi cuatini tlen mocahua. 
<span class="verse" id="EX10_6">6&#160;</span>Temise ipan mochaj huan ininchajchaj motequipanojcahua huan nochi sequinoc Egipto ehuani. Ipan nochi ininyolis, imotatahua niyon imohuejcapan tatahua tlen huejcajquiya itztoyaj ax quema quiitztoque se tlamantli queja tlen ama nijchihuas. </div>
<div class='p'>Quema Moisés tlanqui camati, moicancuepqui huan quisqui tlen ichaj Faraón. 
<span class="verse" id="EX10_7">7&#160;</span>Huan itequihuejcahua Faraón quiilhuijque: </div>
<div class='p'>―¿Hasta quema ni tlacatl noja techcuesolmacas? Xiquincahua ma yaca nopa tlacame ma quihueyichihuatij ininTECO Dios. ¡Ay Tlanahuatijquetl! ¿Aya tiquita para totlal Egipto ya tlamixolejtoc? </div>
<div class='p'>
<span class="verse" id="EX10_8">8&#160;</span>Huan Faraón tlatitlanqui sampa ma quinnotzatij Moisés huan Aarón huan quinilhui: </div>
<div class='p'>―Xiyaca xijhueyichihuatij imoTECO Dios. Pero achtohui xinechilhuica ajqueya inijuanti tlen yase. </div>
<div class='p'>
<span class="verse" id="EX10_9">9&#160;</span>Huan Moisés tlananquili: </div>
<div class='p'>―Monequi nochi tiyase. Yase topilconehua hasta tohuehue tlacajhua. Yase totelpocahua, toichpocahua, nochi toborregojhua huan nochi tohuacaxhua, pampa tijchihuase se hueyi ilhuitl para TOTECO. </div>
<div class='p'>
<span class="verse" id="EX10_10">10&#160;</span>Pero Faraón quinilhui: </div>
<div class='p'>―Tlanemijya nesi para ax ya nopa tlen inquichihuase. ¿Inmoilhuíaj para na nimechcahuas inyase ininhuaya nochi imosihuajhua huan imoconehua huan para imoTeco yas imohuaya? 
<span class="verse" id="EX10_11">11&#160;</span>¡Axtle! ¡Ax quej nopa elis! Xiyaca san intlacame para xijhueyichihuatij imoTECO, pampa ya nopa tlen inquiijtohuaj inquinequij. </div>
<div class='p'>Huan itlapalehuijcahua quintojtocaque Moisés huan Aarón iixtla Faraón. 
<span class="verse" id="EX10_12">12&#160;</span>Huan TOTECO quiilhui Moisés: </div>
<div class='p'>―Xijxitlahua moma ipan tlali Egipto para ma hualaca chapolime huan ma quitemitica. Ma quicuaca nochi tlatoctli huan nochi tlen mocajqui quema huetzqui tesihuitl campa hueli ipan inintlal. </div>
<div class='p'>
<span class="verse" id="EX10_13">13&#160;</span>Huan yeca Moisés quixitlajqui ima ipan tlali Egipto, huan TOTECO quichijqui ma huala se ajacatl campa quisa tonati huan quiilpitzqui nopa tlali se tonal huan se yohuali. Huan hualmostla nopa ajacatl ya quinhualicatoya chapolime. 
<span class="verse" id="EX10_14">14&#160;</span>Huan nopa chapolime calajque campa hueli ipan inintlal. Ax quema oncatoya imiyaca chapolime queja nopa ipan se tlali, niyon ayoc quema oncas. 
<span class="verse" id="EX10_15">15&#160;</span>Quitemitijque nopa tlali hasta ax nesiyaya tlalchi, huan quicuajque nochi tlatojtoctli huan nochi cuatlactli tlen mocajtoya ipan cuatini tlen momanahuijtoya quema huetzqui tesihuitl. Ax tleno tlen xoxohuic mocajqui ipan nochi tlali Egipto, niyon ipan cuatini, niyon ipan mila. </div>
<div class='p'>
<span class="verse" id="EX10_16">16&#160;</span>Huajca Faraón tlatitlanqui nimantzi ma quinnotzatij Moisés huan Aarón huan quinilhui: </div>
<div class='p'>―Nitlajtlacolchijtoc ica imoTECO Dios huan ica imojuanti, 
<span class="verse" id="EX10_17">17&#160;</span>pero nimechtlajtlanía para san ni huelta xinechtlapojpolhuica notlajtlacol. Huan ximomaijtoca ica imoTECO Dios nopampa na para ma nechtlalcahui ni tlatzacuiltili tlen techmictía. </div>
<div class='p'>
<span class="verse" id="EX10_18">18&#160;</span>Huan Moisés quisqui ichaj Faraón huan momaijto ica TOTECO ipampa ya. 
<span class="verse" id="EX10_19">19&#160;</span>Huan TOTECO quipatlac iojhui nopa ajacatl, huan mocuepqui se chicahuac ajacatl campa temo tonati huan quinhuicac nopa chapolime huan quinmajcajqui ipan Hueyi Atl tlen itoca Chichiltic. Huan ax mocajqui ipan Egipto niyon se chapoli. 
<span class="verse" id="EX10_20">20&#160;</span>Pero TOTECO quichijqui para Faraón ma moyoltetili huan ma ax quincahuili ma yaca nopa israelitame. </div>
<div class='s'>Nopa tlatzacuiltili tlen tzintlayohuilotl </div>
<div class='p'>
<span class="verse" id="EX10_21">21&#160;</span>Huajca TOTECO quiilhui Moisés: </div>
<div class='p'>―Xijxitlahua moma para elhuicac, huan ipan nochi tlali Egipto ma onca se tzintlayohuilotl tlen nelyayahuic huan tilahuac hasta huelis tiquitzquis. </div>
<div class='p'>
<span class="verse" id="EX10_22">22&#160;</span>Huajca Moisés quitlalanqui ima para elhuicac, huan oncac se tzintlayohuilotl nelhueyi ipan tlali Egipto. 
<span class="verse" id="EX10_23">23&#160;</span>Para eyi tonali axaca hueliyaya moitaj se ica seyoc ipan nopa tzintlayohuilotl huan axaca quisqui ipan ichaj. Pero ipan nochi ininchajchaj israelitame oncayaya tlahuili. </div>
<div class='p'>
<span class="verse" id="EX10_24">24&#160;</span>Huajca Faraón tlatitlanqui ma quinotzatij Moisés huan quiilhui: </div>
<div class='p'>―Xiyaca xijhueyichihuatij imoTECO, huan xiquinhuicaca nojquiya imoconehua, pero ma mocahuaca nica imoborregojhua ininhuaya imohuacaxhua. </div>
<div class='p'>
<span class="verse" id="EX10_25">25&#160;</span>Pero Moisés tlananquili: </div>
<div class='p'>―¡Ax tihuelise! Monequi titechcahuilis ma tiquinhuicaca nopa tlapiyalime para nopa tlacajcahualistli tlen tijtlatise para tijmacase TOTECO Dios. 
<span class="verse" id="EX10_26">26&#160;</span>Huajca nojquiya totlapiyalhua yase tohuaya. Niyon se tlapiyali ax hueli tijcajtehuase pampa monequi tiquintlapejpenise sequin inijuanti tlen titemacase quema tijhueyichihuase TOTECO Dios. Huan ax tijmatise tlaque tlapiyalime tiquintequihuise hasta tiajsise nepa. </div>
<div class='p'>
<span class="verse" id="EX10_27">27&#160;</span>Pero TOTECO quichijqui para Faraón ma moyoltetili huan ma amo quincahuili ma yaca. 
<span class="verse" id="EX10_28">28&#160;</span>Nojquiya Faraón quiilhui Moisés: </div>
<div class='p'>―Xinechtlalcahui huan xijpiya cuidado para ayoc tinechixtlachiliqui sampa. Ipan nopa tonal quema timonextiqui noixtla, timiquis. </div>
<div class='p'>
<span class="verse" id="EX10_29">29&#160;</span>Huan Moisés tlananquili: </div>
<div class='p'>―Cuali tlen tiquijtojtoc. Ayoc quema nimitzitas sampa.  </div>
<div class='psalmlabel' id='EX11_0'> 11</div>
<div class='s'>Miquis nopa achtohui ejquetl ipan sesen cali </div>
<div class='p'>
<span class="verse" id="EX11_1">1&#160;</span>Huan TOTECO quiilhui Moisés: </div>
<div class='p'>―Noja nijhualicas seyoc tlatzacuiltili ipan Faraón huan nopa egiptome. Huan teipa ax san inmechcahuas xiyaca, pero quena, hasta inmechtojtocas. 
<span class="verse" id="EX11_2">2&#160;</span>Ama xiquinilhui israelitame para monequi nochi tlacame huan sihuame ma quintlajtlanica inincalnechcahua tlamantli tlen oro huan plata. </div>
<div class='p'>
<span class="verse" id="EX11_3">3&#160;</span>Huan TOTECO quichijtoya para nopa egiptome ma quincualitaca israelitame. Huajca quinmajmacaque nopa israelitame tlen quintlajtlaniyayaj. Nojquiya nopa tequihuejme tlen quipalehuiyayaj Faraón quitlepanitayayaj Moisés huan nochi egiptome nojquiya quicualitayayaj. </div>
<div class='p'>
<span class="verse" id="EX11_4">4&#160;</span>Huajca Moisés quiilhui Faraón: </div>
<div class='p'>―TOTECO quiijtohua para tlajco yohual yajaya panos ipan nochi tlali Egipto, 
<span class="verse" id="EX11_5">5&#160;</span>huan quinmictis nochi imoachtohui ejca conehua ipan nochi imochajchaj nochi inEgipto ehuani. Miquis moachtohui ejca ta tiFaraón tlen timosehuía ipan nopa siya yejyectzi campa titlanahuatía huan hasta miquis iachtohui ejca sesen sihua tlatequipanojquetl tlen tisi para iteco. Nojquiya miquise nochi iniachtohui ejcahua imotlapiyalhua. 
<span class="verse" id="EX11_6">6&#160;</span>Ipan nochi tlali Egipto, tlacame ayijtise chicahuac queja ax quema quichijtoque, huan queja ayoc quema quichihuase sampa. 
<span class="verse" id="EX11_7">7&#160;</span>Pero campa itztoque israelitame, niyon se chichi ax tlaajhuas huan ax miquis niyon se tlacatl o tlapiyali. Huajca Faraón ta tijmatis para TOTECO nelía quinicnelía israelitame. 
<span class="verse" id="EX11_8">8&#160;</span>Huan hualase nechitaquij nochi ni tequihuejme tlen mitzpalehuíaj huan motlancuaquetzase noixtla para nechilhuise chicahuac para ma tiyaca ininhuaya nochi totlacajhua. Huan quema panos ya nopa, huajca quena, niyas. </div>
<div class='p'>Huan Moisés quisqui iixtla Faraón nelcualantoc. 
<span class="verse" id="EX11_9">9&#160;</span>Huan TOTECO ya quiilhuijtoya Moisés: </div>
<div class='p'>―Nopa Faraón ax inmechtlacaquilis, huan yeca queja nopa nijchihuas noja más huejhueyi chicahualnescayotl ipan Egipto para niquinnextilis nohueyi chicahualis. </div>
<div class='p'>
<span class="verse" id="EX11_10">10&#160;</span>Huajca yonque Moisés ihuaya Aarón quichijque nochi ni huejhueyi chicahualnescayotl iixtla Faraón, TOTECO quichijtoya ma moyoltetili Faraón huan yeca ax quincahuili ma quisaca nopa israelitame tlen tlali Egipto.  </div>
<div class='psalmlabel' id='EX12_0'> 12</div>
<div class='s'>Nopa Pascua </div>
<div class='p'>
<span class="verse" id="EX12_1">1&#160;</span>Huan ipan tlali Egipto TOTECO camatqui ihuaya Moisés huan Aarón, huan quinilhui: </div>
<div class='p'>
<span class="verse" id="EX12_2">2&#160;</span>“Ama huan para nochipa ni metztli elis nopa achtohui metztli tlen imoxihui inisraelitame. Huan ni metztli elis tlen más ipati para imojuanti. 
<span class="verse" id="EX12_3">3&#160;</span>Xiquinilhuica nochi israelitame para ama huan teipa sesen xihuitl ipan 10 itequi ni metztli, sesen imojuanti ma quicui se pilborregojtzi o se oquich chivo para ifamilia. Sese familia quicuis san para ichaj. 
<span class="verse" id="EX12_4">4&#160;</span>Huan intla ax hueyi se familia huan ax hueli quicuase nochi se pilborregojtzi, ma quitlajcoitase se pilborregojtzi ihuaya tlen itztoque icalnechca huan quicuase san sejco. Monequi quinpohuase quesqui ininmiyaca nopa tlacame tlen itztoque huan quesqui ininmiyaca tlen sesen huelis quicuas para quimatise quejatza ihuexca se pilborregojtzi huelise quitlamise. 
<span class="verse" id="EX12_5">5&#160;</span>Huan xiquinilhuica monequi quitlapejpenise se oquich tlapiyali tlen quipiya se xihuitl, huan tlen ax tleno tlen ax cuali quipiya itlacayo. Huelis quitequihuise se pilborregojtzi o se chivo. </div>
<div class='p'>
<span class="verse" id="EX12_6">6&#160;</span>“Monequi quiajcocuise nopa tlapiyali tlen quitlapejpenise hasta 14 itequi ni metztli. Huan ipan nopa tonal quema tiotlaquixtos, sesen familia tlen israelitame quimictise inintlapiyal. 
<span class="verse" id="EX12_7">7&#160;</span>Huan teipa quicuise ieso nopa tlapiyali huan quipolose nopa caltencuahuitl itzonpac icuapuerta nopa cali campa quicuase inacayo. Nojquiya quipolose nopa caltencuahuitl ipan inejmatl huan iarraves. 
<span class="verse" id="EX12_8">8&#160;</span>Huan ipan nopa tlayohua quicuase nopa nacatl tlahuatztli. Huan quicuase ica quilitl tlen chichic huan pantzi tlen ax quipiya tlasonejcayotl. 
<span class="verse" id="EX12_9">9&#160;</span>Ma ax quicuaca nopa nacatl xoxohuic, niyon tlamolontli. Monequi inquitlihuatzase nopa tlapiyali nejmajtic ica itzonteco, imetz huan nochi tlen quipixtoc iijtico. 
<span class="verse" id="EX12_10">10&#160;</span>Huan ax tleno hueli inquicahuase para seyoc tonal. Intla se tlamantli mocahua nopa tlayohua huan ax inquitlamicuase, monequi inquitlatise. </div>
<div class='p'>
<span class="verse" id="EX12_11">11&#160;</span>“Quej ni intlacuase. Achtohui ximoyoyontica ica imotlaque huan ximoilpica. Ximotecactica huan xijpixtoca imocuatopil imomaco. Huan huajca, quena, xijcuaca nimantzi nopa tlapiyali, pampa ya nopa noPascua, niimoTECO, quema na nimechpanos para axaca tlen imojuanti miquis. 
<span class="verse" id="EX12_12">12&#160;</span>Pero ipan nopa tlayohua nipanos ipan nochi tlali Egipto huan niquinmictis nopa oquichpilme tlen achtohui ehuani ipan sesen familia tlen egiptome huan nopa oquichtli tlen achtohui tlacatqui tlen inintlapiyalhua. Huan niquintlamiltis nochi inintlaixcopincayohua nopa Egipto ehuani. Na niimoTECO. </div>
<div class='p'>
<span class="verse" id="EX12_13">13&#160;</span>“Huan nopa estli elis queja se tlanextilijcayotl ipan caltini para xijnextica campa initztoque. Huajca queja nopa quema niquitas nopa estli, san nimechcalpanos huan ax tleno ininpantis imoconehua quema niquinmictis nopa Egipto ehuani ininconehua. 
<span class="verse" id="EX12_14">14&#160;</span>Huan ni tonal quema niquintlatzacuiltis egiptome monequi inquiilnamiquise sesen xihuitl. Ipan ni tonal monequi xinechchihuilica se hueyi ilhuitl na, niimoTECO. Inquichihuase ni ilhuitl para nochipa huan ni ilhuitl panos tlen tetajme hasta ininconehua. 
<span class="verse" id="EX12_15">15&#160;</span>Huan ipan nopa ilhuitl inquicuase pantzi tlen ax quipiya tlasonejcayotl para chicome tonali. Huajca ipan nopa achtohui tonal monequi xijquixtica nochi tlasonejcayotl ipan imochajchaj. Intla acajya quicuas pantzi tlen quipiya tlasonejcayotl ipan nopa chicome tonali ipan nopa ilhuitl, monequi xijquixtica tlen israelitame para nochipa. 
<span class="verse" id="EX12_16">16&#160;</span>Ipan nopa achtohui tonal ximosentilica san sejco ipan se tlasentilistli tlen tlatzejtzeloltic huan sampa ximosentilica ipan nopa chicompa tonal. Ma amo aca tequitis ipan nopa tonal. San huelis inquisencahuase tlacualistli para nochi ma tlacuaca. 
<span class="verse" id="EX12_17">17&#160;</span>Quena, xijchihuaca nopa ilhuitl tlen pantzi tlen ax quipiya tlasonejcayotl sesen xihuitl ipan ni tonal quema nimechquixti nochi imojuanti ipan tlali Egipto. Huajca xiilhuichihuaca ipan ni tonal para nochipa. Huan ni ilhuitl panos tlen tetajme hasta ininconehua para nochipa. 
<span class="verse" id="EX12_18">18&#160;</span>Quena, sesen xihuitl ica tiotlac ipan 14 itequi nopa achtohui metztli, xipehuaca xijcuaca pantzi tlen ax quipiya tlasonejcayotl huan san ya nopa xijcuaca hasta tiotlac ipan 21 itequi nopa metztli. </div>
<div class='p'>
<span class="verse" id="EX12_19">19&#160;</span>“Monequi ax oncas tlasonejcayotl ipan imochajchaj para nopa chicome tonali. Pampa intla acajya quicuas pantzi ica tlasonejcayotl, monequi inquiquixtise tlen israelitame. San se inquichihuase yonque quicuas se tlen ehua seyoc tlali, o se israelita tlen nopona ehua. 
<span class="verse" id="EX12_20">20&#160;</span>Ax tleno xijcuaca tlen quipiya tlasonejcayotl, yonque campa hueli initztoque. Monequi xijcuaca san nopa pantzi tlen ax quipiya tlasonejcayotl.” </div>
<div class='p'>Queja nopa TOTECO quiilhui Moisés huan Aarón ma quinilhuitij israelitame. </div>
<div class='p'>
<span class="verse" id="EX12_21">21&#160;</span>Huajca Moisés quinnotzqui nochi nopa huehue tlacame tlen tlayacanayayaj ipan israelitame huan quinilhui: “Xiyaca nimantzi huan xijtlapejpenica sesen imojuanti se pilborregojtzi o se chivo para imofamilias, huan xiquinmictica para inilhuichihuase para nopa Pascua. 
<span class="verse" id="EX12_22">22&#160;</span>Xijcuica se tlaitzquili tlen nopa xihuitl itoca hisopo huan xijxolonica ipan nopa estli tlen eltoc ipan huajcali. Huan xijpoloca itzonpac huan ipan nochi inejmatl huan iarraves nopa caltencuahuitl tlen imocalpuerta. Huan niyon se imojuanti ax hueli quisas calteno hasta quema tlanesis. 
<span class="verse" id="EX12_23">23&#160;</span>Huan quema TOTECO panos para quinmictis nopa egiptome, intla quiitas nopa estli itzonpac huan ipan nochi ome iteno se puerta, huajca san quipanos nopa cali. Queja nopa, TOTECO ax quicahuilis nopa tlaxolejquetl ma calaqui ipan imochajchaj para quinmictis imoconehua. </div>
<div class='p'>
<span class="verse" id="EX12_24">24&#160;</span>“Monequi imojuanti ihuaya imoixhuihua, xijtlepanitaca ni tlanahuatili para nochipa. 
<span class="verse" id="EX12_25">25&#160;</span>Huan quema ya incalactose ipan nopa cuali tlali tlen TOTECO inmechmacas queja inmechtencahuilijtoc, monequi inquichihuase ni tlamantli. 
<span class="verse" id="EX12_26">26&#160;</span>Huan quema imoconehua inmechtlajtlanise tlaque quiijtosnequi ni ilhuitl tlen inquichihuaj, 
<span class="verse" id="EX12_27">27&#160;</span>xiquinilhuica para ni tlapiyali tlen Pascua tlen tijmictíaj eltoc se tlacajcahualistli para TOTECO. Techilnamiquiltía quejatza elqui quema TOTECO quinmicti nopa egiptome, pero san quipanoc tochajchaj tiisraelitame tlen nojquiya tiitztoyaj ipan tlali Egipto huan ax quimicti niyon se tlen tofamilias.” </div>
<div class='p'>Queja nopa Moisés quinpohuili nopa israelita tlayacanani. Huan nopa tlayacanani motlancuaquetzque huan mohuijtzonque tlalchi huan quihueyichijque TOTECO. 
<span class="verse" id="EX12_28">28&#160;</span>Huan teipa yajque huan quichijque tlen TOTECO quinnahuatijtoya Moisés ihuaya Aarón. </div>
<div class='s'>Mijqui nopa achtohui ejquetl ipan sesen cali </div>
<div class='p'>
<span class="verse" id="EX12_29">29&#160;</span>Huan tlajco yohual TOTECO quinmicti sese achtohui ejquetl ipan sesen familia tlen Egipto ehuani. Quimicti iachtohui ejca Faraón tlen mosehuía ipan nopa yejyectzi siya para tlanahuatis, hasta iniachtohui ejca tlen itztoya ipan tlatzactli, huan nojquiya quinmicti iniachtohui conehua nochi tlapiyalime. 
<span class="verse" id="EX12_30">30&#160;</span>Huajca nopa tlayohua mejque Faraón huan nochi itequihuejcahua tlen quipalehuiyayaj, huan nochi sequinoc egiptome, huan campa hueli ipan nochi nopa tlali Egipto nochi chocayayaj huan tlahuejchihuayayaj. Ax oncayaya niyon se cali tlen Egipto ehuani campa ax oncayaya se mijcatzi. 
<span class="verse" id="EX12_31">31&#160;</span>Huajca ipan nopa tlayohua Faraón tlatitlanqui ma quinnotzatij Moisés ihuaya Aarón, huan quinilhui: </div>
<div class='p'>―Amantzi xiquisaca. Xiyaca imojuanti ininhuaya nochi nopa israelitame. Xiquincahuaca notlacajhua. Xiyaca xijhueyichihuatij imoTECO queja inquiijtojque. 
<span class="verse" id="EX12_32">32&#160;</span>Xiquinhuicaca nojquiya imoborregojhua huan imohuacaxhua queja inquiijtojtoyaj, huan xiyaca. Huan xijtlajtlanica imoTECO nopampa na. </div>
<div class='p'>
<span class="verse" id="EX12_33">33&#160;</span>Huan nopa Egipto ehuani quinisihuiltijque nopa israelitame para ma quisaca tlen nopa tlali pampa moilhuiyayaj huelis nochi egiptome miquisquíaj. 
<span class="verse" id="EX12_34">34&#160;</span>Huajca nopa israelitame quicuique inintix, yonque aya quipiyayaya tlasonejcayotl para mosonehuas. Huan quitlalijque ipan tixhuapali, huan quiquimilojque ica yoyomitl huan quitlalijque iniajcolpa. 
<span class="verse" id="EX12_35">35&#160;</span>Nojquiya quichijque tlen Moisés quinnahuatijtoya huan quintlajtlanijque nopa egiptome yoyomitl huan tlamantli tlen oro huan plata. 
<span class="verse" id="EX12_36">36&#160;</span>Huan TOTECO quichijqui para nopa Egipto ehuani ma quincualitaca nopa israelitame huan quinmacaque nochi tlen tlajtlaniyayaj, huan yeca nopa israelitame nelía quintlaquijquixtilijque egiptome. </div>
<div class='s'>Quisque ipan tlali Egipto nopa israelitame </div>
<div class='p'>
<span class="verse" id="EX12_37">37&#160;</span>Huan nopa israelitame quisque Ramesés huan nejnenque hasta Sucot. Huan intla mopohuasquía san inijuanti tlen ya quipixque xihuitl para tlatehuise, mochihuayayaj nechca 600 mil, pero ax quinpojque sihuame huan coneme. Huan nochi icxinejnemiyayaj. 
<span class="verse" id="EX12_38">38&#160;</span>Huan ininhuaya yajque miyac tlamantli tlacame tlen ax israelitame huan nojquiya miyac borregojme huan huacaxme. 
<span class="verse" id="EX12_39">39&#160;</span>Huan quichijque pantzi ica nopa tixtli tlen quiquixtijtoyaj. Huan nopa tixtli ax quipixqui tlasonejcayotl pampa nopa egiptome quintojtocaque huan ax quiaxilijque para quisencahuase inintlacualis. </div>
<div class='p'>
<span class="verse" id="EX12_40">40&#160;</span>Nopa israelitame itztoyaj ipan tlali Egipto para 430 xihuitl. 
<span class="verse" id="EX12_41">41&#160;</span>Huan ipan nopa tonal quema quiaxitijque nopa 430 xihuitl, nochi itlacajhua TOTECO quisque ipan nopa tlali. 
<span class="verse" id="EX12_42">42&#160;</span>TOTECO quitlapejpeni nopa tlayohua huan quiiyocatlali para ya iselti pampa elqui ipan nopa tlayohua quema quinquixtiyayaj israelitame ipan tlali Egipto. Huajca ipan nopa tlayohua sesen xihuitl monequi nochi israelitame tlen ama itztoque huan tlen teipa tlacajtiyase neltlachixtose para quitlepanitase TOTECO. </div>
<div class='s'>Nopa ley para quejatza quisencahuase nopa Pascua Ilhuitl </div>
<div class='p'>
<span class="verse" id="EX12_43">43&#160;</span>Huan TOTECO quinilhui Moisés huan Aarón: </div>
<div class='p'>“Ya ni nochi nopa tlanahuatili para nopa Pascua Ilhuitl. Niyon se tlen ehua seyoc tlali ax huelis quicuas tlen nopa tlapiyali tlen inquimictijtoque. 
<span class="verse" id="EX12_44">44&#160;</span>Pero se tequitiquetl tlen inquicojtoque, quena, huelis quicuas intla ya inquitzontequilijtoque iyecapa cuetlaxo ipan itlacayo. 
<span class="verse" id="EX12_45">45&#160;</span>Pero se tlen ehua seyoc tlali tlen san panotinemi, o se tlatequipanojquetl tlen inquitlaxtlahuíaj pampa ax imoaxca ax hueli quicuas tlen nopa tlapiyali. </div>
<div class='p'>
<span class="verse" id="EX12_46">46&#160;</span>“Monequi xijcuaca sesen tlapiyali calijtic ipan san se cali. Amo xijquixtica niyon se quentzi nopa nacatl calteno. Amo xijtlapanilica niyon se iomiyo nopa tlapiyali. 
<span class="verse" id="EX12_47">47&#160;</span>Nochi israelita tlacame sentic monequi ilhuichihuase. 
<span class="verse" id="EX12_48">48&#160;</span>Huan intla itztoc se sejcoyoc ejquetl imohuaya tlen quinequi ilhuichihuas imohuaya para quinextis tlen TOTECO quichijqui ipan Pascua, monequi ma motzontequili nopa cuetlaxtli ipan itlacayo, huan san se quichihuas ica nochi ioquichpilhua huan nochi itlaca tlatequipanojcahua. Teipa quena, huelis quichihuas nopa ilhuitl huan quicuas nopa nacatl queja nochi sequinoc tlen tlacatque ipan imotlal quichihuaj. Pero niyon se oquichpil huan niyon se tlacatl ax huelis quicuas inacayo nopa tlapiyali intla ax motzontequilijtoc iyecapan nopa cuetlaxtli ipan itlacayo. 
<span class="verse" id="EX12_49">49&#160;</span>Se tlen ax motequilijtoc queja monequi ax hueli quicuas yonque tlacatqui se israelita, o tlacatqui ipan seyoc tlali huan ama itztoc tlatlajco imojuanti.” </div>
<div class='p'>
<span class="verse" id="EX12_50">50&#160;</span>Huan nochi nopa israelitame quichijque senquistoc queja TOTECO quinnahuatijtoya Moisés huan Aarón. 
<span class="verse" id="EX12_51">51&#160;</span>Huajca ipan nopa tonal TOTECO quinquixti itlacajhua tlen tlali Egipto motecpantoyaj ica miyac pamitl queja soldados.  </div>
<div class='psalmlabel' id='EX13_0'> 13</div>
<div class='s'>Sese achtohui ejquetl elis tlaiyocatlalili para TOTECO </div>
<div class='p'>
<span class="verse" id="EX13_1">1&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX13_2">2&#160;</span>“Xinechiyocacahuili nochi oquichpilme tlen achtohui ehuaj, pampa nochi oquichpilme tlen achtohui ehuaj tlen israelitame huan nochi inioquich tlapiyalhua tlen achtohui ehuaj, nochi elise noaxcahua.” </div>
<div class='p'>
<span class="verse" id="EX13_3">3&#160;</span>Huajca Moisés quinilhui nochi tlacame: </div>
<div class='p'>“Xiquilnamiquica ni tonal huan xiilhuichihuaca ipan ni tonal sesen xihuitl, pampa ipan ni tonal ica hueyi chicahualistli TOTECO techquixti tlen tlali Egipto campa titequipanohuayayaj queja titlacohualme tlen techcojtoyaj para tiiniaxcahua. Huan ipan ni tonal ax quema xijcuaca pantzi tlen quipiya tlasonejcayotl. 
<span class="verse" id="EX13_4">4&#160;</span>Ama ni tonal inquisaj. 
<span class="verse" id="EX13_5">5&#160;</span>Huajca sesen xihuitl ipan ni metztli monequi inquiilnamiquise ni tonal. Huan teipa san se inquichihuase quema TOTECO inmechhuicatos ipan nopa cuali tlali campa itztoque nopa cananeos, heteos, amorreos, heveos huan jebuseos tlen quintencahuili tohuejcapan tatahua para techmacas. Nopa tlali quipiya miyac itlajca hasta mocahua. Nopona nojquiya monequi xiilhuichihuaca ipan ni metztli. 
<span class="verse" id="EX13_6">6&#160;</span>Para chicome tonali inquicuase pantzi tlen ax quipiya tlasonejcayotl, huan ipan nopa tlayacapan tonali monequi inilhuichihuase para TOTECO. 
<span class="verse" id="EX13_7">7&#160;</span>Para chicome tonali inquicuase pantzi tlen ax quipiya tlasonejcayotl. Ma ax oncas niyon se tlamantli tlasonejcayotl ipan imochaj. Huan niyon se pantzi ica tlasonejcayotl ax oncas ipan imotlal. 
<span class="verse" id="EX13_8">8&#160;</span>Huan teipa ipan nopa tonal inquinilhuise imoconehua para ya ni tijchihuaj pampa TOTECO techchihuili nochi nopa tiochicahualnescayotl quema techquixti ipan tlali Egipto. 
<span class="verse" id="EX13_9">9&#160;</span>Huan queja inquitlalisquíaj se tlanextilijcayotl ipan imoma o ipan imocuajtol tlen inmechilnamiquiltisquía se tlenijqui, ya ni inmechilnamiquiltis para monequi inquitoquilise nochi nopa tlanahuatili tlen techmacac TOTECO para nochipa, pampa nelía elqui TOTECO tlen techquixti tlen tlali Egipto ica ihueyi chicahualis. 
<span class="verse" id="EX13_10">10&#160;</span>Huan yeca monequi tiilhuichihuase sesen xihuitl ipan ni tonal queja ni tlanahuatili quiijtohua. </div>
<div class='p'>
<span class="verse" id="EX13_11">11&#160;</span>“Huan teipa ajsis nopa tonal quema TOTECO inmechhuicas ipan nopa tlali campa ama itztoque nopa cananeos huan yajaya inmechmactilis nopa cuali tlali queja inmechtencahuili imojuanti huan imohuejcapan tatahua para quichihuas. 
<span class="verse" id="EX13_12">12&#160;</span>Huan quema inajsise nopona, nojquiya monequi inquimacase TOTECO nochi oquichpilme tlen achtohui ehuani huan nochi oquich tlapiyalime tlen achtohui tlacatij pampa inijuanti nelía iaxcahua. 
<span class="verse" id="EX13_13">13&#160;</span>Huelis inquicohuilise TOTECO iachtohui cone se burra para elis imoaxca intla inquinequij. Para inquicohuilise Toteco, monequi inquimacase TOTECO se pilborregojtzi queja se tlacajcahualistli para inquimanahuise nopa pilburrojtzi. Pero intla ax inquitemactilise se pilborregojtzi queja se tlacajcahualistli para inquipatlase ica nopa pilburrojtzi, huajca monequi inquiquechpostequise nopa pilburrojtzi. Nojquiya monequi inquicohuilise TOTECO imooquichpilhua tlen achtohui ehuani ica se tlacajcahualistli tlen inquitemactilise. 
<span class="verse" id="EX13_14">14&#160;</span>Huan teipa quema imoconehua inmechtlajtlanise tlaque quiijtosnequi ni tlamantli tlen tijchihuaj, inquinilhuise para TOTECO techquixti ica hueyi chicahualistli ipan tlali Egipto campa titlatequipanojtoyaj queja techcojtosquíaj para tiiniaxcahua. 
<span class="verse" id="EX13_15">15&#160;</span>Huan quema Faraón moyoltetili huan ax techcahuayaya ma tiquisaca, TOTECO quinmicti nopa tlacatl o conetl tlen achtohui tlacatqui ipan sesen familia tlen nopa Egipto ehuani. Huan nojquiya quinmicti nochi inioquich tlapiyalhua tlen achtohui tlacatque. Huan yeca tijmacaj TOTECO nochi oquich tlapiyalime tlen tlacatij achtohui queja se tlacajcahualistli. Nojquiya tijcohuilise TOTECO tooquichpilhua tlen achtohui ehuaj. 
<span class="verse" id="EX13_16">16&#160;</span>Huan ni ilhuitl techilnamiquiltía tlen TOTECO queja tijpixtosquíaj se tlajcuiloli ipan toma o ipan tocuajtol para techilnamiquiltisquía se tlenijqui. Techilnamiquiltía para TOTECO techquixti tlen tlali Egipto ica hueyi chicahualistli. Quena, quej nopa inquinilhuise.” </div>
<div class='s'>Nopa tlilelemectli huan nopa mixtli </div>
<div class='p'>
<span class="verse" id="EX13_17">17&#160;</span>Huajca teipa, quena, Faraón quincajqui ma quisaca nopa israelitame, huan quisque Egipto ica tepostli para tlatehuise. Pero Toteco Dios ax quinhuicac ipan ojtli tlen pano ipan inintlal nopa filisteos, yonque eliyaya se ojtli más xitlahuac. Yajaya moilhui: Intla nimantzi monequi tlatehuise, nopa israelitame sampa quinequise mocuepase tlali Egipto. 
<span class="verse" id="EX13_18">18&#160;</span>Yeca Toteco Dios quinchijqui nopa israelitame ma temoca huan ma quimacaca se huelta campa hueli ipan nopa huactoc tlali tlen yohui campa nopa Hueyi Atl Chichiltic. </div>
<div class='p'>Huan nopa israelitame quisque motecpantoque ica miyac pamitl queja soldados huan ica tepostli queja yahuiyayaj para tlatehuitij. 
<span class="verse" id="EX13_19">19&#160;</span>Huan Moisés nojquiya quihuicayaya iomiyohua José, pampa José quichijtoya para iixhuihua Israel ma quitestigojquetzaca Toteco para quihuicasquíaj iomiyohua. Quinilhuijtoya: “Melahuac, Toteco Dios teipa hualas inmechpalehuiqui, huan quema ya nopa panos, monequi inquihuicase noomiyohua tlen tlali Egipto.” Huajca yeca quihuicaque. </div>
<div class='p'>
<span class="verse" id="EX13_20">20&#160;</span>Huan nopa israelitame quistejque ipan Sucot huan yajque hasta Etam campa pehua nopa huactoc tlali, huan nopona quiquetzque ininyoyoncalhua tlen tlaxinepaloli ica iniijhuiyo chivojme. 
<span class="verse" id="EX13_21">21&#160;</span>Huan ica tonaya TOTECO itztoya ininhuaya ipan se mixtli tlen quinyacanayaya ipan ojtli huan ica tlayohua quinyacanayaya ica se tlilelemectli tlen quintlatlanextiliyaya. Yeca inijuanti huelque nejnemij tonaya huan tlayohua. 
<span class="verse" id="EX13_22">22&#160;</span>Huajca mojmostla nopa mixtli tlayacantiyajqui tonaya huan nopa tlilelemectli ica tlayohua huan ax quema quincajtejqui.  </div>
<div class='psalmlabel' id='EX14_0'> 14</div>
<div class='s'>Israelitame quiixcotonque nopa Hueyi Atl Chichiltic </div>
<div class='p'>
<span class="verse" id="EX14_1">1&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX14_2">2&#160;</span>“Xiquinilhui nopa israelitame ma mocuepaca huan ma quiquetzaca ininyoyoncalhua ipan Pi Hahirot, tlatlajco Migdol huan nopa hueyi atl. Nopona mocahuase ateno iixmelac Baal Zefón. 
<span class="verse" id="EX14_3">3&#160;</span>Queja Faraón moilhuis para inmomasiltijtoque pampa initztoque tlatlajco huactoc tlali huan hueyi atl huan ax huelis incholose. Moilhuis ax inquimatij canica inyase huan san inmocuapolojtinemij ipan huactoc tlali. Queja nopa moilhuis. 
<span class="verse" id="EX14_4">4&#160;</span>Huan nijchihuas Faraón ma moyoltetili huan ma inmechtepotztoca. Huan huajca nijnextis nochicahualis ipan ya ininhuaya isoldados para nopa egiptome ma quimatica na niitztoc niimoTECO.” </div>
<div class='p'>Huan nopa israelitame quichijque queja TOTECO quiijto. 
<span class="verse" id="EX14_5">5&#160;</span>Huajca quema nopa tlanahuatijquetl tlen tlali Egipto quicajqui para israelitame cholojtoyaj, yajaya ininhuaya tlen quipalehuiyayaj moyolcuepque, huan moilhuijque: “¿Para tlen tiquincahuilijque ma yaca nopa israelitame huan ayoc ma techtequipanoca?” </div>
<div class='p'>
<span class="verse" id="EX14_6">6&#160;</span>Huan nimantzi Faraón tlanahuati para ma quicualtlalica itlatehuijca carro huan quisqui quinyacantiyajqui isoldados. 
<span class="verse" id="EX14_7">7&#160;</span>Huan iica hualajque 600 tlatehuijca carros tlen más cuajcualme ihuaya nochi sequinoc tlatehuijca carros tlen Egipto, huan itlayacanca soldados itztoyaj ipan sesen carro. 
<span class="verse" id="EX14_8">8&#160;</span>Huan TOTECO quichijqui Faraón ma moyoltetili huan ma quintoquili nopa israelitame yonque inijuanti ya quistoyaj ica hueyi chicahualistli. </div>
<div class='p'>
<span class="verse" id="EX14_9">9&#160;</span>Huan nopa egiptome ica nochi ininsoldados huan tlatehuijca carros huan cahuayojme quisque quintepotztocaque israelitame, huan quinajsitoj iteno nopa hueyi atl nechca Pi Hahirot huan iixtla Baal Zefón campa quiquetztoyaj ininyoyoncalhua. 
<span class="verse" id="EX14_10">10&#160;</span>Huan quema nopa israelitame quiitaque para Faraón ihuaya nopa egiptome monechcahuiyayaj, tlahuel majmajque huan quitlajtlanijque TOTECO ma quinpalehui. 
<span class="verse" id="EX14_11">11&#160;</span>Huan nopa israelitame quiilhuijque Moisés: </div>
<div class='p'>―¿Para tlen titechhualicatoc nica para ma timiquica ipan ni huactoc tlali? Intla tijnequiyaya titechmictis, oncayaya campa titechtlalpachojtosquía ipan tlali Egipto. ¿Para tlen titechquixti tlen nopona? 
<span class="verse" id="EX14_12">12&#160;</span>Ipan Egipto timitzilhuijque para san xitechcahua para ma tiquintequipanoca egiptome. Más cuali elisquía noja tiquintequipanosquíaj huan ax timiquise nica ipan huactoc tlali. </div>
<div class='p'>
<span class="verse" id="EX14_13">13&#160;</span>Pero Moisés quinnanquili: </div>
<div class='p'>―Amo ximajmahuica. San ximoquetzaca huan amo ximolinica huan xiquitaca quejatza TOTECO inmechmaquixtis, pampa nopa egiptome tlen ama inquinitaj ayoc quema inquinitase sampa. 
<span class="verse" id="EX14_14">14&#160;</span>Niyon ax monequi intlatehuise, TOTECO tlatehuis topampa. </div>
<div class='p'>
<span class="verse" id="EX14_15">15&#160;</span>Huajca TOTECO quiilhui Moisés: </div>
<div class='p'>―¿Para tlen san innechtlajtlaníaj tlapalehuili? ¡Xiquinnahuati nopa israelitame ma quiitzquica iniojhui! 
<span class="verse" id="EX14_16">16&#160;</span>Huan ta xijtlalana mocuatopil huan xijxitlahua moma para tijtlajcoitas nopa hueyi atl ica ome, huan huajca nopa israelitame huelis apanose ipan se ojtli huactoc. 
<span class="verse" id="EX14_17">17&#160;</span>Huan na nijchihuas nopa egiptome ma moyoltetilica huan ma inmechtoquilica ipan hueyi atl. Huan huajca nijnextis nochicahualis iixtla Faraón, huan isoldados, huan inintlatehuijca carros, huan inijuanti tlen yohuij cahuajtipa. 
<span class="verse" id="EX14_18">18&#160;</span>Huan quema ya nijnextijtos nochicahualis ipan Faraón, huan itlatehuijca carros, huan ipan inijuanti tlen yohuij cahuajtipa, nopa egiptome quimatise para na niimoTECO. </div>
<div class='p'>
<span class="verse" id="EX14_19">19&#160;</span>Huan ielhuicac ejca Toteco Dios tlen itztoya ininhuaya ipan nopa mixtli tlen nejnemiyaya iniixpa, mopatlac campa itztoya huan motlali iniica. 
<span class="verse" id="EX14_20">20&#160;</span>Huan yeca nopa mixtli mocajqui tlatlajco nopa soldados tlen Egipto huan nopa israelitame. Huan iica nopa mixtli nesiyaya yayahuic iniixpa nopa egiptome, pero iixtla nopa mixtli quintlahuiliyaya nopa israelitame. Huajca yeca nopa egiptome ax huelque quinajsij nopa israelitame nochi nopa tlayohua. </div>
<div class='p'>
<span class="verse" id="EX14_21">21&#160;</span>Huan Moisés quixitlajqui ima ipan nopa hueyi atl, huan TOTECO quititlanqui se ajacatl chicahuac tlen hualajqui campa quisa tonati huan tlaajacac nochi tlayohua huan quitlajcoitac nopa hueyi atl. Huajca queja nopa TOTECO quicuepqui nopa hueyi atl ica huactoc tlali. 
<span class="verse" id="EX14_22">22&#160;</span>Huan nesqui ipan hueyi atl se huactoc ojtli huan ipan nopa ojtli nopa israelitame panoque tlatlajco campa motlapojtoya huan moquetztoya nopa atl tlahuel huejcapa queja eliyaya ome tepamitl, se ipan ininnejmatl huan seyoc ipan iniarraves. </div>
<div class='p'>
<span class="verse" id="EX14_23">23&#160;</span>Huan teipa nopa tlali Egipto ehuani quintoquilijque. Quena, nochi nopa cahuayos ica icarros Faraón huan inijuanti tlen yahuiyayaj ipan cahuayos calajque inintepotzco huan quintoquilijtiyajque hasta tlajco nopa hueyi atl. 
<span class="verse" id="EX14_24">24&#160;</span>Huan tlajco yohual, TOTECO tlen itztoya ipan nopa hueyi mixtli huan ipan nopa tlilelemectli quinitac nopa soldados egiptome huan quinhuihuichijqui para ma ax quimatica tlaque quichihuase. 
<span class="verse" id="EX14_25">25&#160;</span>Huan quinquixtili nopa tepos llantas ipan inincarros para ma ayoc huelica quinhuicase inincarrojhua. Huajca nopa egiptome quiijtojque: </div>
<div class='p'>―Ma timochololtica tlen ni israelitame, pampa DIOS, ininTECO techtehuía huan quinmanahuía. </div>
<div class='p'>
<span class="verse" id="EX14_26">26&#160;</span>Huan teipa quema nopa israelitame ajsitoj seyoc nali, TOTECO quiilhui Moisés: </div>
<div class='p'>―Xijxitlahua moma ipan nopa hueyi atl para nopa atl ma mosentili huan ma quinatzonpolihuilti nopa egiptome ipan inintlatehuijca carros ininhuaya tlen tlejcotoque ipan cahuayojme. </div>
<div class='p'>
<span class="verse" id="EX14_27">27&#160;</span>Huan Moisés quixitlajqui ima ipan nopa hueyi atl, huan quema tlanestihualayaya, nopa atl mocuepqui campa ipa eltoya. Huan quema nopa egiptome quinejque cholose, nopa hueyi atl quinhuicac, huan queja nopa TOTECO quinisahui. 
<span class="verse" id="EX14_28">28&#160;</span>Huan quema nopa atl mocuepqui campa ipa eltoya, quinatzonpolihuilti nochi nopa soldados, carros huan cahuayojme tlen calactoyaj ipan hueyi atl para quintoquilise israelitame. Niyon se tlen isoldados Faraón mocajqui yoltoc. 
<span class="verse" id="EX14_29">29&#160;</span>Pero nopa israelitame ya quiixcotontoyaj nopa hueyi atl ipan se ojtli huactoc tlatlajco campa moquetztoya nopa atl queja ipan ome tepamitl tlen atl, se ipan ininnejmatl huan se ipan iniarraves. </div>
<div class='p'>
<span class="verse" id="EX14_30">30&#160;</span>Huajca nopa tonal TOTECO quinmaquixti nopa israelitame tlen nopa egiptome huan nopa israelitame quiitaque inintlacayohua nopa egiptome iteno nopa hueyi atl. 
<span class="verse" id="EX14_31">31&#160;</span>Huan quema nopa israelitame quiitaque nopa hueyi chicahualistli tlen TOTECO quinextijtoya ica nopa egiptome, quihueyitlepanitaque, huan motemachijque ipan ya huan ipan itlatequipanojca Moisés.  </div>
<div class='psalmlabel' id='EX15_0'> 15</div>
<div class='s'>Huicatl para quihueyichihuas TOTECO </div>
<div class='p'>
<span class="verse" id="EX15_1">1&#160;</span>Huajca Moisés ininhuaya nopa israelitame huicaque ni huicatl para TOTECO: </div>
<div class='q'>“Nihuicas para TOTECO pampa tlatlanqui ica ihueyi chicahualis. </div>
<div class='q'>Quinisahui ipan hueyi atl nopa cahuayojme ininhuaya tlen ininpan tlejcotoyaj. </div>
<div class='q'>
<span class="verse" id="EX15_2">2&#160;</span>TOTECO nechchijtoc ma nihuica ica paquilistli. </div>
<div class='q'>Yajaya Notemaquixtijca tlen nechfuerzajmaca. </div>
<div class='q'>Yajaya Dios noTeco tlen nijtlepanita, huan nijpaquilismacas. </div>
<div class='q'>Yajaya nopa Dios tlen notata quihueyichijqui, huan nijhueyitlalis. </div>
<div class='q'>
<span class="verse" id="EX15_3">3&#160;</span>TOTECO ya nopa tlatehuijquetl tlen más quipiya chicahualistli. </div>
<div class='q'>Quena, TOTECO, ya nopa itoca. </div>
<div class='q'>
<span class="verse" id="EX15_4">4&#160;</span>Quinisahui ipan hueyi atl nopa tlatehuijca carros, </div>
<div class='q'>ininhuaya isoldados Faraón. </div>
<div class='q'>Nopa soldados tlen más cuajcualme ipan nochi tlali Egipto, </div>
<div class='q'>misahuijque ipan hueyi atl tlen itoca Chichiltic. </div>
<div class='q'>
<span class="verse" id="EX15_5">5&#160;</span>Huetzque hasta atzintla queja tetini. </div>
<div class='q'>Huan nopa atl tlen huejcatla quinatzonpolihuilti. </div>
<div class='q'>
<span class="verse" id="EX15_6">6&#160;</span>¡Ay, TOTECO! Tijpiya hueyi chicahualistli, </div>
<div class='q'>huan tiquintlamilti tocualancaitacahua. </div>
<div class='q'>
<span class="verse" id="EX15_7">7&#160;</span>Huan ica mohueyi chicahualis tiquinpolo tlen motlalijque moixtla. </div>
<div class='q'>Tlejcoc mocualancayo queja se hueyi tlitl, </div>
<div class='q'>huan quinpolihuilti. </div>
<div class='q'>Inijuanti tlami tlatlaque queja sacatl. </div>
<div class='q'>
<span class="verse" id="EX15_8">8&#160;</span>Chicahuac tiquilpitzqui nopa hueyi atl, </div>
<div class='q'>huan nopa atl motlajcoitac. </div>
<div class='q'>Nopa hueyi atl motlalanqui huan moquetzqui oncac, </div>
<div class='q'>queja moquetzaj ome huejcapantique tepamitl. </div>
<div class='q'>Nopa hueyi atl tlen huejcatla motetictlali. </div>
<div class='q'>
<span class="verse" id="EX15_9">9&#160;</span>Tocualancaitacahua mohueyimatque huan quiijtojque: </div>
<div class='q'>‘Tiquintoquilise hasta tiquinajsitij, </div>
<div class='q'>huan tiquinquixtilise nochi tlen quipiyaj, </div>
<div class='q'>huan timochihuase tiricos ica tlen iniaxca. </div>
<div class='q'>Teipa tijquixtise tomachete huan tiquintzontlamiltise ica toma.’ </div>
<div class='q'>Queja nopa moilhuijque. </div>
<div class='q'>
<span class="verse" id="EX15_10">10&#160;</span>Pero ta, TOTECO, titlailpitzqui, huan nopa hueyi atl quintolo. </div>
<div class='q'>Misahuijque queja tepostli ipan atl tlen huejcatla. </div>
<div class='q'>
<span class="verse" id="EX15_11">11&#160;</span>¡Ay TOTECO! Axaca seyoc Dios tlen ica huelis timitzhuicalotise. </div>
<div class='q'>Axaca tlatzejtzeloltic queja ta. </div>
<div class='q'>Axaca quipiya mohueyi chicahualis. Tlen ta tijchihua temajmatía. </div>
<div class='q'>Huajca quinamiqui para timitzhueyichihuase. </div>
<div class='q'>
<span class="verse" id="EX15_12">12&#160;</span>Titenextili mochicahualis, huan quintolo nopa tlali. </div>
<div class='q'>
<span class="verse" id="EX15_13">13&#160;</span>Ica moteicnelijcayo titechyacanas tojuanti timotlacajhua tlen titechmaquixtijtoc. </div>
<div class='q'>Ica mochicahualis titechhuicas hasta mochaj tlen tlatzejtzeloltic. </div>
<div class='q'>
<span class="verse" id="EX15_14">14&#160;</span>Nochi tlacame ipan nochi tlaltini huihuipicase quema quimatise tlen tijchijtoc. </div>
<div class='q'>Nopa filisteos majmahuise pampa quinitzquis majmajtli. </div>
<div class='q'>
<span class="verse" id="EX15_15">15&#160;</span>Huan nopa tlayacanani tlen soldados ipan tlali Edom, niyon ax huelis tlaijiyotilanase. </div>
<div class='q'>Nopa tlanahuatiani tlen tlali Moab huihuipicase ica majmajtli. </div>
<div class='q'>Huan ayoc quipiyase chicahualistli inijuanti tlen mooquichmatiyayaj ipan tlali Canaán. </div>
<div class='q'>
<span class="verse" id="EX15_16">16&#160;</span>Hueyi majmajtli quinajsis. </div>
<div class='q'>Quena, quinamiqui ma majmahuica. </div>
<div class='q'>Tocualancaitacahua ayoc techtehuise, </div>
<div class='q'>san majmahuise ica mohueyi chicahualis, TOTECO, </div>
<div class='q'>huan mocahuase queja tetini. </div>
<div class='q'>Tojuanti tlen titechcojtoc para timoaxcahua tijpanoque nopa atl ica temachili. </div>
<div class='q'>Inijuanti ax tleno huelqui techchihuilise pampa ta titechmanahuijtoya. </div>
<div class='q'>
<span class="verse" id="EX15_17">17&#160;</span>¡Ay TOTECO! Xitechhuica para tiitztotij ipan motepe tlen tlatzejtzeloltic. </div>
<div class='q'>Xitechyacana hasta nopa tlali campa tijtlapejpeni para tiitztose, </div>
<div class='q'>nopona ipan mochaj tlen ta tijchijchijqui. </div>
<div class='q'>
<span class="verse" id="EX15_18">18&#160;</span>TOTECO, titlanahuatis para nochipa.” </div>
<div class='s'>Tlen huicac María </div>
<div class='p'>
<span class="verse" id="EX15_19">19&#160;</span>Quema itlatehuijca carros Faraón huan icahuayojhua huan tlen ipan tlejcotoyaj calajque ipan hueyi atl, TOTECO quichijqui nopa hueyi atl ma quinhuica. Pero nopa israelitame quiixcotonque nopa hueyi atl ipan se ojtli huactoc. 
<span class="verse" id="EX15_20">20&#160;</span>Huajca nopa sihua tiocamanalojquetl María, ihuelti Aarón, quicuic se tepos tlatzilintli, huan nochi israelita sihuame quitoquilijque quitzilinijtiyahuiyayaj tepos tlatzilintli, huan huicayayaj huan mijtotiyayaj. 
<span class="verse" id="EX15_21">21&#160;</span>Huan María huicayaya huan quinnanquiliyaya ica ni tlajtoli: </div>
<div class='q'>“Xihuicaca para TOTECO, </div>
<div class='q'>pampa tlatlanqui ica ihueyi chicahualis. </div>
<div class='q'>Quinisahui ipan hueyi atl nopa cahuayojme, </div>
<div class='q'>huan inijuanti tlen ipan tlejcotoyaj.” </div>
<div class='s'>Nopa atl tlen chichic </div>
<div class='p'>
<span class="verse" id="EX15_22">22&#160;</span>Huan Moisés quinyacanqui nopa israelitame huan quistejque tlen nopa Hueyi Atl Chichiltic, huan yajque ipan nopa huactoc tlali itoca Shur. Huan nejnenque para eyi tonali pero ax quipantiyayaj atl. 
<span class="verse" id="EX15_23">23&#160;</span>Huan quema quiajsique se ameli itoca Mara, ax huelque quiique nopa atl tlen oncayaya nopona pampa eliyaya chichic. Yeca nopa ameli quitocajtijque Mara tlen quinequi quiijtos “chichic”. </div>
<div class='p'>
<span class="verse" id="EX15_24">24&#160;</span>Huan nopa israelitame pejque cualancacamatij ica Moisés huan quiijtohuayayaj: “¿Tlaque huelis tiquise?” 
<span class="verse" id="EX15_25">25&#160;</span>Huajca Moisés quitlajtlani TOTECO itlapalehuil para quimatis tlaque quichihuas, huan TOTECO quinextili se cuamacuayotl. Huan Moisés quimajcajqui nopa cuahuitl ipan atl, huan nopa atl mocuepqui se cuali atl. </div>
<div class='p'>Huajca nopona TOTECO quincamahui israelitame para quinyejyecos intla quitoquilisquíaj huan ya ni tlen quintencahuili. 
<span class="verse" id="EX15_26">26&#160;</span>Quinilhui: “Intla inquitlacaquilise tlen niimoTECO Dios nimechilhuía, huan inquichihuase tlen xitlahuac noixtla huan inquineltocase notlanahuatil, ax nimechtitlanilis niyon se cocolistli tlen nijtitlanqui ipan nopa egiptome pampa na niimoTECO Tlen Nimechchicahua.” </div>
<div class='p'>
<span class="verse" id="EX15_27">27&#160;</span>Huan teipa nopa israelitame ajsitoj Elim campa oncayaya majtlactli huan ome ameli huan 70 apach cuatini, huan nopona nechca atl quiquetzque ininyoyoncalhua.  </div>
<div class='psalmlabel' id='EX16_0'> 16</div>
<div class='s'>TOTECO quinmacac nopa tlacualistli tlen itoca Maná </div>
<div class='p'>
<span class="verse" id="EX16_1">1&#160;</span>Huan nochi israelitame quisque Elim huan ajsique ipan nopa huactoc tlali tlen itoca Sin tlen mocahua tlatlajco Elim huan Sinaí. Huan ajsitoj nopona ipan 15 itequi nopa ompa metztli ipan ininxihui. 
<span class="verse" id="EX16_2">2&#160;</span>Huan nopona ipan nopa huactoc tlali, nochi pejque quintlaijilhuíaj Moisés huan Aarón. 
<span class="verse" id="EX16_3">3&#160;</span>Huan nopa tlacame quinilhuiyayaj: </div>
<div class='p'>―Más cuali eltosquía intla TOTECO techcahuilijtosquía ma timiquica ipan tlali Egipto. Nepa timosehuiyayaj nechca nopa chachapali tlen temitoya ica nacatl huan titlacuayayaj hasta tiixhuiyayaj, pero ama intechhualicatoque ipan ni huactoc tlali para intechapismictise. </div>
<div class='p'>
<span class="verse" id="EX16_4">4&#160;</span>Huajca TOTECO quiilhui Moisés: </div>
<div class='p'>―Nijchihuas para tlacualistli ma huetzi tlen elhuicac queja quema tlaahuetzi. Huan mojmostla nopa israelitame monequi quisentilitij san tlen quitequihuise ipan nopa tonal. Nijnequi niquitas ajqueya quineltocas tlen niquilhuis huan ajqueya, axtle. 
<span class="verse" id="EX16_5">5&#160;</span>Huan sesen samano ipan nopa chicuasempa tonal quema quisentilise imiyaca tlen quihuicase ininchaj, ma quisentilica tlen monequi para ome tonali. </div>
<div class='p'>
<span class="verse" id="EX16_6">6&#160;</span>Huan Moisés huan Aarón quinilhuijque nopa israelitame: </div>
<div class='p'>―Ica tiotlac inquimatise para yajaya TOTECO tlen inmechquixti ipan tlali Egipto, 
<span class="verse" id="EX16_7">7&#160;</span>huan ica ijnaloc inquiitase itlatlanex, pampa quicajqui para inquitlaijilhuiyayaj. Pampa ax na huan Aarón tlen intechtlaijilhuíaj, ¿tiajqueyame? Tojuanti ax titlanahuatíaj. </div>
<div class='p'>
<span class="verse" id="EX16_8">8&#160;</span>Huan Moisés quiijto: </div>
<div class='p'>―Ica tiotlac TOTECO inmechmacas nacatl para intlacuase, huan ica ijnaloc inmechmacas pantzi hasta mocahuas, pampa quicactoc para imojuanti inquitlaijilhuijque. Ax tojuanti tlen intechtlaijilhuijtoque. Tojuanti ax tleno topati. Pero quena, inquitlaijilhuijque TOTECO. </div>
<div class='p'>
<span class="verse" id="EX16_9">9&#160;</span>Huan teipa Moisés quiilhui Aarón ma quinilhui nochi israelitame: </div>
<div class='p'>―Ximonechcahuica iixtla TOTECO pampa ya quicactoc tlen ica inquitlaijilhuijque. </div>
<div class='p'>
<span class="verse" id="EX16_10">10&#160;</span>Huan ipan nopa tlalochtli quema Aarón quincamahuiyaya nopa israelitame, nochi tlachixque ica campa nopa huactoc tlali, huan itlatlanex TOTECO monexti ipan se mixtli. 
<span class="verse" id="EX16_11">11&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX16_12">12&#160;</span>―Nijcactoc queja noca camatij huan nechtlaijilhuíaj ni israelitame. ‘Xiquinilhui para quema tiotlaquiyas, quicuase nacatl, huan ica ijnaloc quicuase pantzi hasta ixhuise. Queja nopa quimatise para na niDIOS, niininTECO.’ </div>
<div class='p'>
<span class="verse" id="EX16_13">13&#160;</span>Huan nopa tiotlac hualajque miyac totome tlen inintoca codornices, huan quitemitijque campa nopa israelitame itztoyaj. Huan ica ijnaloc huetztoya ajhuechtli huan quinyahualojtoya campa mocahuayayaj. 
<span class="verse" id="EX16_14">14&#160;</span>Huan teipa quema nopa ajhuechtli ya pojquejtoya, mocajqui ipan nopa tlali se tlamantli chipahuac queja ichcatl. 
<span class="verse" id="EX16_15">15&#160;</span>Huan nopa israelitame ax quimatiyayaj tlaque eliyaya, huajca quema quiitaque moilhuiyayaj se ica seyoc: “¿Huan ya ni tlaque?” Huan Moisés quinilhui: </div>
<div class='p'>―Ya ni nopa pantzi tlen TOTECO inmechmacatoc para imotlacualis. 
<span class="verse" id="EX16_16">16&#160;</span>Huan ya ni nochi nopa tlanahuatili tlen techmacatoc TOTECO: Xijsentilica sesen imojuanti tlen monequi para quicuase tlen itztoque ipan imochaj. Xijcuica queja ome litros para sesen tlacatl ipan imofamilia ma quicuas. </div>
<div class='p'>
<span class="verse" id="EX16_17">17&#160;</span>Huan nopa israelitame quichijque queja quinilhuijtoya. Huan sequin miyac quisentilijque huan sequinoc ax más. 
<span class="verse" id="EX16_18">18&#160;</span>Huan quiyejyecojque ica se tlayejyecoli itoca gomer tlen quicui nechca ome litros. Huan ax mocajqui tlen quisentilijtoya miyac, niyon ax quipolo tlen quisentilijtoya quentzi. Sesen inijuanti quipixqui san tlen monequiyaya para quicuase ichampoyohua. </div>
<div class='p'>
<span class="verse" id="EX16_19">19&#160;</span>Huan teipa Moisés quinilhui: </div>
<div class='p'>―Axaca ma quicahua niyon se quentzi ni tlacualistli para hualmostla. </div>
<div class='p'>
<span class="verse" id="EX16_20">20&#160;</span>Pero sequin ax quichihuilijque cuenta Moisés huan quiajcojque nopa tlacualistli para ne seyoc tonal. Huan hualmostla quipantijque ocuilojtoya huan mijmiyotiyaya. Huajca Moisés cualanqui ininhuaya. </div>
<div class='p'>
<span class="verse" id="EX16_21">21&#160;</span>Huajca sesen israelita quisentiliyaya ica ijnaloc tlen monequiyaya para quicuase, huan tlajcotona quema tlatotoniyayaya atiyayaya tlen mocahuayaya tlalchi. 
<span class="verse" id="EX16_22">22&#160;</span>Pero ipan chicuasempa tonal quisentiliyayaj tlen quicuasquíaj para ome tonali, quiijtosnequi se nahui litro para sesen tlacatl. Huan nopa israelita tlayacanani yajque quipohuilitoj Moisés tlen quichihuayayaj, 
<span class="verse" id="EX16_23">23&#160;</span>huan Moisés quinilhui: </div>
<div class='p'>―¡Cuali! Ya nopa tlen TOTECO tlanahuatijtoc pampa mostla elis nopa tonal para ma ax titequitica. Timosehuise pampa se tonal tlatzejtzeloltic. Nopa tonal tlaiyocatlalili san para TOTECO huan ax titequitise. Huajca xijmolonaltica tlen inquinequij huan xiquicxitica tlen inquinequij ama huan xijtequihuica tlen monequi ama, pero xicajcocuica tlen mocahuas para mostla. </div>
<div class='p'>
<span class="verse" id="EX16_24">24&#160;</span>Huan queja tlanahuati Moisés, quiajcojque tlacualistli para hualmostla, tlen elis nopa chicompa tonal. Huan hualmostla noja elqui cuali. Ax potehui, niyon ax quinpixqui ocuilime. 
<span class="verse" id="EX16_25">25&#160;</span>Huajca ipan sábado Moisés quiijto: </div>
<div class='p'>―Ama xijcuaca tlen mocahua pampa ama ni tonal para timosiyajcahuase ica TOTECO huan ax inquipantise tlacualistli. 
<span class="verse" id="EX16_26">26&#160;</span>Mojmostla para chicuasen tonali huelis inquisentilise, pero ipan nopa chicompa tonal, san ximosehuica huan ax tleno oncas calteno para inquisentilise. </div>
<div class='p'>
<span class="verse" id="EX16_27">27&#160;</span>Pero sequin tlacame quisque ipan nopa chicompa tonal para quisentilise, pero ax tleno quipantijque. 
<span class="verse" id="EX16_28">28&#160;</span>Huajca TOTECO quiilhui Moisés: </div>
<div class='p'>―¿Hasta quema inquineltocase tlen nimechnahuatía huan tlen nimechmachtía? 
<span class="verse" id="EX16_29">29&#160;</span>Xiquitaca para na, niimoTECO, nimechmacatoc ni tonal para ximosehuica. Yeca ipan nopa chicuasempa tonal nimechmacas tlacualistli para ome tonali. Huan ipan nopa chicompa tonal nochi monequi mocahuase ipan ininchajchaj huan ma amo quisaca. </div>
<div class='p'>
<span class="verse" id="EX16_30">30&#160;</span>Huajca nopa israelitame mosiyajcajque ipan nopa chicompa tonal. </div>
<div class='p'>
<span class="verse" id="EX16_31">31&#160;</span>Huan quitocajtijque “maná” nopa chipahuac pantzi tlen quisentiliyayaj. (Maná quinequi quiijtos: ¿Tlaque Ya Ni?) Eliyaya chipahuac queja colanto iyol, huan iajhuiyaca elqui queja pantzi tlen quichijtoque ica nectli. </div>
<div class='p'>
<span class="verse" id="EX16_32">32&#160;</span>Huan Moisés quiijto: </div>
<div class='p'>―TOTECO nechmacatoc tlanahuatili ma tijtemitica ome litros ica maná huan ticajcocuise para toixhuihua tlen teipa tlacajtiyase ma quiitaca nopa tlacualistli tlen TOTECO techmacac ipan ni huactoc tlali quema techquixti ipan tlali Egipto. </div>
<div class='p'>
<span class="verse" id="EX16_33">33&#160;</span>Huajca Moisés quiilhui Aarón para ma quicui se chiquihuitl huan ma quitema nopona ome litros tlen maná. Huan quiilhui para teipa ma quitlali iixtla TOTECO huan ma quiajcocui para iniixhuihua quiitase. </div>
<div class='p'>
<span class="verse" id="EX16_34">34&#160;</span>Huajca Aarón quichijqui tlen TOTECO quinahuati Moisés huan teipa quitlali nopa chiquihuitl ipan icaxa TOTECO. </div>
<div class='p'>
<span class="verse" id="EX16_35">35&#160;</span>Huan nopa israelitame quicuajque maná para 40 xihuitl hasta ajsitoj ipan tlali Canaán campa sequinoc tlatoctoyaj huan oncayaya tlen quicuase. </div>
<div class='p'>
<span class="verse" id="EX16_36">36&#160;</span>Huan inijuanti quitequihuijque se tlayejyecoli itoca gomer tlen elqui queja ome litros. Huan monequiyaya majtlactli gomer para elis se tlayejyecoli tlen itoca efa tlen quicui queja 20 litros.  </div>
<div class='psalmlabel' id='EX17_0'> 17</div>
<div class='s'>Nopa atl tlen quisqui ipan tetl </div>
<div class='p'>
<span class="verse" id="EX17_1">1&#160;</span>Huan nochi nopa miyac israelitame quisque tlen tlali Sin huan yajque ica yolic queja TOTECO quinnahuatiyaya. Huan nejnentiyajque huan quiijcuenijtiyajque ininyoyoncalhua mojmostla hasta ajsitoj campa itoca Refidim. Pero nopona ax oncayaya atl para atlise, 
<span class="verse" id="EX17_2">2&#160;</span>huajca cualanque ica Moisés huan quiilhuijque: </div>
<div class='p'>―¡Xitechmaca atl para tiatlise! </div>
<div class='p'>Huan Moisés quinnanquili: </div>
<div class='p'>―¿Para tlen incualanij noca na? San inquicualancamacaj huan inquiyejyecohuaj TOTECO. </div>
<div class='p'>
<span class="verse" id="EX17_3">3&#160;</span>Pero nochi inijuanti amiquiyayaj huan quitlaijilhuiyayaj Moisés, huan quiilhuijque: </div>
<div class='p'>―¿Para tlen titechchihuili ma tiquisaca ipan tlali Egipto? ¿Para tlen titechhualicac nica? San titechamictis ica toconehua huan totlapiyalhua. </div>
<div class='p'>
<span class="verse" id="EX17_4">4&#160;</span>Huajca Moisés quinojnotzqui TOTECO huan quiilhui: </div>
<div class='p'>―¿Tlaque nijchihuas ica ni tlacame? ¡San se quentzi más huan nechtepachose! </div>
<div class='p'>
<span class="verse" id="EX17_5">5&#160;</span>Huan TOTECO quinanquili: </div>
<div class='p'>―Xijhuica nopa cuatopili tlen ica tijmaquili nopa atemitl Nilo. Huan xiya huan ximotlali iniixtla ni tlacame para titlayacanas. Huan xiquinhuica mohuaya sequin nopa huehue tlacame tlen quihuicaj tequitl ica israelitame, huan xiya. 
<span class="verse" id="EX17_6">6&#160;</span>Huan na nimitzchixtos campa nopa tetl nechca tepetl Horeb. Huan xijmaquili nopa tetl huan nopona quisas atl para ma atlica nochi ni israelitame. </div>
<div class='p'>Huajca Moisés queja nopa quichijqui iniixpa nopa huehue tlacame tlen nopa israelitame. 
<span class="verse" id="EX17_7">7&#160;</span>Huan quitocajti nopa lugar Masah. (Masah quinequi quiijtos Campa Quiyejyecojque TOTECO Para Ma Quinmicti.) Huan nojquiya quitocajti Meriba. (Meriba quinequi quiijtos Tlanajnanquilistli.) Queja nopa quitocajti pampa nopona nopa israelitame tlanajnanquilijque huan quiyejyecojque TOTECO huan quiijtojque: “¿Itztoc TOTECO tohuaya o axaca?” </div>
<div class='s'>Nopa tlatehuijcayotl ica nopa amalecitame </div>
<div class='p'>
<span class="verse" id="EX17_8">8&#160;</span>Huan hualajque nopa amalecitame huan pejque quintehuíaj nopa israelitame ipan Refidim. 
<span class="verse" id="EX17_9">9&#160;</span>Huan Moisés quiilhui Josué: </div>
<div class='p'>―Xiquintlapejpeni tlacame huan xiquintehuitij nopa amalecitame. Huan mostla na nimoquetzas tlachiquiltipa ica icuatopil Toteco nomaco. </div>
<div class='p'>
<span class="verse" id="EX17_10">10&#160;</span>Huan Josué huan nopa tlacame quichijque tlen Moisés quinnahuati, huan quintehuitoj nopa amalecitame. Huajca Moisés, Aarón huan Hur tlejcoque tlachiquiltipa para quintlachilise. 
<span class="verse" id="EX17_11">11&#160;</span>Huan quema Moisés quitlalanayaya ima, nopa israelitame tlatlaniyayaj, pero quema quitemohuiyaya ima, nopa amalecitame tlatlaniyayaj. 
<span class="verse" id="EX17_12">12&#160;</span>Huan teipa Moisés macuatic. Huajca quicuique se tetl para ipan mosehuis huan Aarón ihuaya Hur quimatlanantoyaj. Se moquetzqui ica inejmatl huan se ica iarraves. Huajca san queja nopa Moisés huelqui quiijiyohui ica ima huejcapa hasta quema calajqui tonati. 
<span class="verse" id="EX17_13">13&#160;</span>Huan yeca Josué quintlamimicti nopa amalecita soldados ica imachete. </div>
<div class='p'>
<span class="verse" id="EX17_14">14&#160;</span>Huan TOTECO quiilhui Moisés: </div>
<div class='p'>―Xiquijcuilo ni tlajtoli ipan se amatl tlen huejcahuas para ma quiilnamiquica nopa israelitame para nochipa, huan nojquiya xijyolmelahua Josué tlen ya ni. Na niquintlamiltis nochi nopa amalecitame ipan ni tlaltepactli huan axaca quinilnamiquis. </div>
<div class='p'>
<span class="verse" id="EX17_15">15&#160;</span>Huan Moisés quichijqui se tlaixpamitl tlen quitocajti: “TOTECO Itztoc Queja Se Bandera Tlen Techyacana.” 
<span class="verse" id="EX17_16">16&#160;</span>Huan Moisés quiijto: </div>
<div class='q'>“Queja se bandera tomaco, </div>
<div class='q'>Toteco techyacana ma titlatlanica. </div>
<div class='q'>Pampa nopa amalecita tlacame motlalantoque iixtla TOTECO, </div>
<div class='q'>yajaya quintehuis para nochipa.”  </div>
<div class='psalmlabel' id='EX18_0'> 18</div>
<div class='s'>Jetro quipaxalo Moisés </div>
<div class='p'>
<span class="verse" id="EX18_1">1&#160;</span>Huan Jetro, nopa totajtzi tlen tlali Madián tlen elqui imontat Moisés, quicajqui quejatza TOTECO quinquixtijtoya nopa israelitame tlen tlali Egipto. Nojquiya quicajqui nochi nopa yejyectzi tlamantli tlen quinchihuilijtoya Moisés huan itlacajhua. 
<span class="verse" id="EX18_2-3">2-3&#160;</span>Moisés quititlantoya isihua, Séfora, ma yohui ichaj quema quinmanahuiyaya nopa israelitame. Huan Jetro imontat Moisés sampa quiselijtoya iichpoca ininhuaya iome conehua. Se tlen nopa coneme itoca eliyaya Gersón. (Gersón quinequi quiijtos Sejcoyoc Ejquetl.) Queja nopa Moisés quitocajti pampa quiijtojtoya: “Nielqui nise sejcoyoc ejquetl ipan se tlali tlen ax niquixmati”. 
<span class="verse" id="EX18_4">4&#160;</span>Huan nopa seyoc icone itoca eliyaya Eliezer. (Eliezer quinequi quiijtos Toteco Dios Yajaya Notlapalehuijca.) Queja nopa quitocajti pampa quiijtojtoya: “Toteco Dios tlen notata quitoquili hualajqui nechpalehuico huan nechmaquixti tlen imachete Faraón.” </div>
<div class='p'>
<span class="verse" id="EX18_5">5&#160;</span>Huajca se tonal quema nopa israelitame ya ajsitoyaj ipan huactoc tlali, Jetro quincuitejqui isihua huan iconehua Moisés huan yajque campa Moisés quiquetztoya ichaj tlen yoyomitl nechca itepe Toteco. 
<span class="verse" id="EX18_6">6&#160;</span>Huan Jetro tlatitlanqui ma quiyolmelahuati Moisés para ajsiyayaj. Quiilhui: </div>
<div class='p'>―Na niJetro, momontat. Nihualajtoc nimitzitaqui huan niquinhualica mosihua huan moconehua. </div>
<div class='p'>
<span class="verse" id="EX18_7">7&#160;</span>Huan Moisés quisqui quiselito imontat, huan quitlajpalo ica yejyectzi huan quitzoponi. Huan teipa quema motlajpalojque, calajque ipan se cali tlen yoyomitl. 
<span class="verse" id="EX18_8">8&#160;</span>Huan nopona Moisés quipohuili imontat nochi tlen TOTECO quinchihuilijtoya Faraón huan nopa egiptome pampa quinicneli nopa israelitame. Huan quipohuili nochi tlamantli tlen ininpantijtoya ipan ojtli huan quejatza TOTECO quinmaquixtijtoya. </div>
<div class='p'>
<span class="verse" id="EX18_9">9&#160;</span>Huan Jetro pajqui quema quicajqui quejatza TOTECO quinpalehuijtoya nopa israelitame huan quinmaquixtijtoya tlen nopa egiptome. 
<span class="verse" id="EX18_10">10&#160;</span>Huan Jetro quiijto: </div>
<div class='p'>―Ma tijhueyichihuaca TOTECO tlen inmechmanahuijtoc ininmaco Faraón huan nochi egiptome, huan nochi tlen fiero inijuanti inmechchihuiliyayaj. 
<span class="verse" id="EX18_11">11&#160;</span>Ama nijmachilía para TOTECO, yajaya más hueyi tlen nochi sequinoc tlen quintocajtlalíaj dioses, pampa inmechmanahuijtoc ininmaco tlacame tlen mohueyimatiyayaj huan tlen fiero inmechchihuiliyayaj. </div>
<div class='p'>
<span class="verse" id="EX18_12">12&#160;</span>Teipa Jetro quimacac Toteco sequin tlacajcahualistli huan quitlati se tlapiyali iixtla. Huan Aarón ihuaya nochi nopa huehue tlacame tlen nopa israelitame yajque tlacuatoj ihuaya imontat Moisés iixtla Toteco Dios. </div>
<div class='s'>Moisés quintlali sequin jueces </div>
<div class='p'>
<span class="verse" id="EX18_13">13&#160;</span>Hualmostla Moisés mosehui queja juez para quintlacaquilis nopa israelitame tlen moteilhuiyayaj se ica seyoc. Huan nochi nopa tonal miyac tlacame ijcatoyaj iixtla hasta nochi cuatiyayaj. 
<span class="verse" id="EX18_14">14&#160;</span>Huajca quema Jetro imontat Moisés quiitac nochi nopa tequitl tlen Moisés iselti quichihuayaya iniixpa nopa israelitame, quiilhui: </div>
<div class='p'>―¿Tlaque tiquinchihuilía ni tlacame? Ax cuali para san ta timosehuía para titetlajtolsencahuas huan nochi inijuanti se tonal moquetztoque. </div>
<div class='p'>
<span class="verse" id="EX18_15">15&#160;</span>Huan Moisés quinanquili imontat: </div>
<div class='p'>―Nochi hualahuij nechitaquij para ma nijtlajtlani Toteco Dios tlaque ipaquilis. 
<span class="verse" id="EX18_16">16&#160;</span>Huan quema mocualaníaj se ica seyoc, hualahuij nechitaquij para ma niquinilhui ajqueya quichijtoc tlen melahuac. Huajca na niquinilhuía tlaque quiijtohua Toteco Dios huan tlaque itlamachtil. </div>
<div class='p'>
<span class="verse" id="EX18_17">17&#160;</span>Huajca Jetro, imontat Moisés, quiilhui: </div>
<div class='p'>―Ax cuali tlen tijchihua. 
<span class="verse" id="EX18_18">18&#160;</span>Tisiyajcamiquis huan nojquiya tlaxicose nochi nopa tlacame tlen hualahuij campa ta. Ni tequitl nel tetic para ta. Moselti ax huelis tijtlamichihuas. 
<span class="verse" id="EX18_19">19&#160;</span>Huajca ama xijcaqui huan nimitzilhuis tlen monequi tijchihuas huan Toteco mitztiochihuas. Ta motequi timonextis iixtla Toteco ipampa nochi ni tlacame huan xijtlali iixtla nopa tlamantli tlen quincuesohua. 
<span class="verse" id="EX18_20">20&#160;</span>Nojquiya monequi xiquinmachti itlanahuatilhua huan tlen yajaya quiijtohua huan xiquinilhui quejatza monequi itztose huan tlaque monequi quichihuase. 
<span class="verse" id="EX18_21">21&#160;</span>Nojquiya monequi xiquintlapejpeni tlen nochi nopa tlacame sequin tlayacanca tlacame tlen temachme huan tlen quitlepanitaj Toteco Dios. Xiquintlapejpeni tlen ax istlacatij huan tlen ax quinequij tlen seyoc iaxca. Xiquintlali sequin nopa tlayacanca tlacame ma quipiyaca tlanahuatili ica mil tlacame. Huan tlatzintla sese inijuanti, xiquintlali 10 tlacame tlen quipiyase tlanahuatili ica san 100 tlacame. Huan tlatzintla sesen nopa 100 tlacame, xiquintlali 2 tlacame tlen quipiyase tlanahuatili ica san 50 tlacame. Huan tlatzintla sesen nopa 50 tlacame, xiquintlali 5 tlacame tlen san quipiyase tlanahuatili ica 10 tlacame. 
<span class="verse" id="EX18_22">22&#160;</span>Huan inijuanti quisencahuase tlen quincuesos ni tlacame ipan tlen hueli tlalochtli. Huan san nopa tlamantli tlen más huejhueyi mitzhualiquilise huan inijuanti quisencahuase nochi tlamantli tlen ax ohui. Queja nopa ax elis tlahuel ohui nopa tequitl pampa inquichihuase san sejco. 
<span class="verse" id="EX18_23">23&#160;</span>Intla Toteco mitznahuatis para tinechtlacaquilis, huajca huelis tiquijiyohuis motequi, huan nochi nopa tlacame paquise. </div>
<div class='p'>
<span class="verse" id="EX18_24">24&#160;</span>Huajca Moisés quitlacaquili imontat huan quichijqui nochi tlen quiilhuijtoya. 
<span class="verse" id="EX18_25">25&#160;</span>Quintlapejpeni tlayacanca tlacame tlen más temachme ipan nopa israelitame huan quinmacac sequin inijuanti tlanahuatili ica sesen mil tlacame. Huan tlatzintla tlen sesen nopa tlayacanani, quinmacac 10 tlacame tlanahuatili ica 100 tlacame. Huan tlatzintla sesen nopa tlacame, quinmacac 2 tlacame tlanahuatili ica 50 tlacame. Huan tlatzintla sesen inijuanti, quinmacac 5 tlacame tlanahuatili ica 10 tlacame. 
<span class="verse" id="EX18_26">26&#160;</span>Huan inijuanti quintlajtolsencahuayayaj tlacame ipan tlen hueli hora. Huan san nopa tlamantli tlen huejhueyi quihuiquiliyayaj Moisés, pero nochi tlajtoli tlen ax más ohui quisencahuayayaj inijuanti. 
<span class="verse" id="EX18_27">27&#160;</span>Huan teipa Moisés quinahuatijtejqui imontat, Jetro, huan yajaya mocuepqui itlal.  </div>
<div class='psalmlabel' id='EX19_0'> 19</div>
<div class='s'>Nopa israelitame ajsique ipan huactoc tlali Sinaí </div>
<div class='p'>
<span class="verse" id="EX19_1">1&#160;</span>Ipan nopa tonal quema quiaxitijque eyi metztli para quistoyaj nopa israelitame tlen tlali Egipto, inijuanti ajsitoj ipan nopa huactoc tlali nechca tepetl Sinaí. 
<span class="verse" id="EX19_2">2&#160;</span>Huan teipa quistejque ipan Refidim huan ajsitoj campa tepetl Sinaí huan nopona quiquetzque ininyoyoncalhua iixtla nopa tepetl ipan nopa huactoc tlali. 
<span class="verse" id="EX19_3">3&#160;</span>Huan nopona Moisés tlejcoc ipan nopa tepetl para mopantis ihuaya Toteco Dios. Huan TOTECO quinojnotzqui Moisés tlen nopa tepetl huan quiilhui ma quinilhui nopa israelitame [19:3 Iixhuihua Jacob.] ni tlajtoli: </div>
<div class='p'>
<span class="verse" id="EX19_4">4&#160;</span>―Imojuanti ya inquiitztoque tlen nijchijqui ica nopa egiptome. Inquimatij nimechmocuitlahuijtoc. Quena, queja se hueyi cuajtli quinhuica iconehua ipan ieltlapal para ax tleno huelis quinajsis, queja nopa nimechhualicatoc campa na. 
<span class="verse" id="EX19_5">5&#160;</span>Huajca ama intla inquicaquise tlen nimechilhuijtoc huan inquichihuase nopa tlajtoli tlen nijpiya imohuaya, huajca inelise innotlapejpenilhua tlen nochi tlacame. 
<span class="verse" id="EX19_6">6&#160;</span>Huan inelise se altepetl ica seyoc xinachtli tlacame tlen iyoca tlen nochi sequinoc. Nochi initztose totajtzitzi huan tlatzejtzeloltique noixtla. </div>
<div class='p'>Queja nopa TOTECO quiilhui Moisés ma quinilhui nopa israelitame. </div>
<div class='p'>
<span class="verse" id="EX19_7">7&#160;</span>Huajca Moisés yajqui huan quinnotzato nopa huehue tlacame tlen quipiyayayaj tlanahuatili ica nopa israelitame huan quinilhui nochi tlen TOTECO quinahuatijtoya. 
<span class="verse" id="EX19_8">8&#160;</span>Huajca nochi nopa israelitame tlananquilijque san se: </div>
<div class='p'>―Nochi tlen TOTECO tlanahuatijtoc, tijchihuase. </div>
<div class='p'>Huajca Moisés yajqui quiilhuito TOTECO tlaque nopa israelitame tlananquilijtoyaj. 
<span class="verse" id="EX19_9">9&#160;</span>Huan TOTECO quiilhui: </div>
<div class='p'>―Xiquita, naja nimonextis imoixtla ipan se mixtli tlen tilahuac para nopa tlacame ma nechcaquica quema nimitzcamahuis. Queja nopa motemachise mopan ta para nochipa. </div>
<div class='p'>Huan Moisés quiilhui TOTECO tlaque quinanquilijtoyaj nopa israelitame. 
<span class="verse" id="EX19_10">10&#160;</span>Huan TOTECO quiijto: </div>
<div class='p'>―Xiya xiquincualtlaliti nopa tlacame ama huan mostla, huan xiquintlapajpacchihua huan xiquiniyocacahua senquistoc para na. Monequi quichicuenise ininyoyo, 
<span class="verse" id="EX19_11">11&#160;</span>huan ma mocualtlalise para huiptla, pampa huiptla nitemos na niimoTECO, huan niitztos ipan tepetl Sinaí iniixpa nochi nopa tlacame. 
<span class="verse" id="EX19_12">12&#160;</span>Huajca xijchihua se nepamitl tlen quiyahualos nopa tepetl huan xiquinnahuati nopa tlacame ma amo quipanoca. Huan xiquinilhui ma motlachilica ma ax tlejcoca, niyon ma ax ajsica campa nopa nepamitl, pampa tlen quiajsis nopa tepetl o nopa nepamitl temachtli monequi inquimictise. 
<span class="verse" id="EX19_13">13&#160;</span>Huan axaca huelis quitlalis ima ipan nopa tlacatl o nopa tlapiyali tlen monequi miquis. Monequi inquimictise ica tetl o ica cuatlamintli, yonque se tlacatl o se tlapiyali, pero ax huelis inquicahuase ma itzto. Tlacame san huelise monechcahuise itzintla nopa tepetl quema quicaquise quipitzaj icuacua se oquich borrego. </div>
<div class='p'>
<span class="verse" id="EX19_14">14&#160;</span>Huajca Moisés temoc tlen nopa tepetl huan quincualtlali nopa tlacame para quihueyichihuase Toteco. Huan nochi quichicuenijque ininyoyo. 
<span class="verse" id="EX19_15">15&#160;</span>Huan Moisés quinilhui: </div>
<div class='p'>―Monequi inmocualtlalise para huiptla. Huan tlacame huan sihuame ma amo motecaca san sejco ipan ni tonal. </div>
<div class='p'>
<span class="verse" id="EX19_16">16&#160;</span>Huan ihuiptlaca quema tlanesqui, pejqui tlatomoni huan tlapetlani, huan se mixtli tlen nelía tilahuac motlali ipan nopa tepetl. Huan quicajque se tlapitzali tlen nelía chicahuac hasta nochi nopa israelitame pejque huihuipicaj. 
<span class="verse" id="EX19_17">17&#160;</span>Huan Moisés quinyacanqui nochi nopa israelitame, huan inijuanti quisque campa quiquetztoyaj ininchajchaj para mopantise ihuaya Toteco Dios. Huan moquetzatoj itzintla nopa tepetl. 
<span class="verse" id="EX19_18">18&#160;</span>Huan nochi nopa tepetl Sinaí popocayaya pampa TOTECO temotoya ipan se tlitl ipani. Nopa poctli tlejcoyaya queja campa tlacacatzohuaj, huan nochi nopa tepetl mojmoliniyaya tlahuel chicahuac. 
<span class="verse" id="EX19_19">19&#160;</span>Huan quema nopa tlapitzali tlahuel chicahuac eltiyajqui, Moisés camatqui, huan Toteco Dios quinanquili ica itos tlen elqui queja se tlatomonilotl. </div>
<div class='p'>
<span class="verse" id="EX19_20">20&#160;</span>Huan TOTECO temoc hasta itzonpac nopa tepetl Sinaí huan quinotzqui Moisés ma tlejco. Huan Moisés tlejcoc, 
<span class="verse" id="EX19_21">21&#160;</span>huan TOTECO quiilhui: </div>
<div class='p'>―Xitemo huan xiquinilnamiquiltiti nopa tlacame para ma amo quiixpanoca nopa nepamitl campa niquinilhuijtoc. Niyon ma amo mocuatopejtiyaca pampa quinequise nechitase para ax miquise. 
<span class="verse" id="EX19_22">22&#160;</span>Hasta nojquiya nopa totajtzitzi tlen quipiyaj inintequi para nechnechcahuise monequi mocualchijchihuase huan motlapajpacchihuase huan moiyocacahuase san para na para ax niquintzontlamiltis. </div>
<div class='p'>
<span class="verse" id="EX19_23">23&#160;</span>Huan Moisés quinanquili TOTECO: </div>
<div class='p'>―Nopa tlacame ax motemacase tlejcose ipan ni tepetl Sinaí, pampa ta titlanahuati ma nijtlali se nepamitl huan ma niquiyocacahua ni tepetl san para ta, huan ya nopa nijchijtoc. </div>
<div class='p'>
<span class="verse" id="EX19_24">24&#160;</span>Pero TOTECO quiilhui: </div>
<div class='p'>―Xitemo sampa huan xijcuiti Aarón. Pero amo xiquincahuili nopa totajtzitzi, niyon nopa tlacame, ma mocuatopehuaca huan ma quiixpanoca nopa nepamitl para tlejcose campa niitztoc, pampa intla quichihuase, niquincocototzas. </div>
<div class='p'>
<span class="verse" id="EX19_25">25&#160;</span>Huajca Moisés temoc sampa huan quinilhuito israelitame tlen TOTECO quiilhui.  </div>
<div class='psalmlabel' id='EX20_0'> 20</div>
<div class='s'>Nopa Majtlactli Tlanahuatili </div>
<div class='p'>
<span class="verse" id="EX20_1">1&#160;</span>Huan Toteco Dios camatqui huan quiijto nochi ni tlajtoli: </div>
<div class='q'>
<span class="verse" id="EX20_2">2&#160;</span>“Na niDIOS, niimoTECO tlen nimechquixti ipan tlali Egipto campa intlatequipanohuayayaj san tlapic queja inmechcojtosquíaj. </div>
<div class='q'>
<span class="verse" id="EX20_3">3&#160;</span>Amo xijtlepanitaca seyoc queja imoTeco, san na. </div>
<div class='q'>
<span class="verse" id="EX20_4">4&#160;</span>Amo xijchihuaca itlachiyalis niyon se tlamantli para inquitlepanitase. Amo xiquixcopinaca tlen eltoc ipan elhuicac, niyon tlen eltoc ipan ni tlaltepactli, niyon tlen onca ipan atemitl para inquihueyichihuase. 
<span class="verse" id="EX20_5">5&#160;</span>Amo ximotlancuaquetzaca iniixpa tlaixcopincayome tlen tlamachijchihuali, niyon amo xiquinhueyichihuaca, pampa na niDIOS, niimoTECO, huan nimechtlasomati huan nijnequi san na xinechhueyimatica. Huan quema niquintlatzacuiltía tetajme tlen ax quinequij nechitase, nopa tlatzacuiltili nojquiya quinajsis ininconehua, huan iniixhuihua huan ipan ininteipa ixhuihua. 
<span class="verse" id="EX20_6">6&#160;</span>Pero ica tlen nechicnelíaj huan tlen quichihuaj notlanahuatil, niquinicnelis huan niquintlasojtlas ininconehua, huan iniixhuihua huan hasta iniixhuihua quinpiyase iniixhuihua mil huelta. Quena, notlasojtlacayo quinajsis para nochipa. </div>
<div class='q'>
<span class="verse" id="EX20_7">7&#160;</span>Amo xicahuilmatica notoca, niimoTECO Dios, pampa ax quinamiqui. Temachtli nijtlatzacuiltis tlen san quej hueli quitequihuía notoca. </div>
<div class='q'>
<span class="verse" id="EX20_8">8&#160;</span>Xiquilnamiquica sábado, nopa tonal para inmosiyajcahuase, huan xijtlepanitaca. Ma elis tlaiyocatlalili tlen nochi sequinoc tonali. 
<span class="verse" id="EX20_9">9&#160;</span>Ipan chicuasen tonali xijchihuase nochi tlen monequi inquichihuase. 
<span class="verse" id="EX20_10">10&#160;</span>Pero nopa chicompa tonal elis se tonal para ximosehuica huan xinechhueyitlalica na niimoTECO Dios. Ipan nopa tonal ax hueli intequitise, niyon amo xijcahuilica ma tequiti imotelpoca, niyon imoichpoca, niyon imotequipanojca, niyon imosihua tlatequipanojca, niyon imotlapiyalhua, niyon nopa sejcoyoc ejquetl tlen itztoc ipan imochaj. 
<span class="verse" id="EX20_11">11&#160;</span>Pampa ica chicuasen tonali TOTECO quichijqui elhuicactli, tlaltepactli, hueyi atl huan nochi tlen quipiya. Huan mosiyajcajqui ipan nopa chicompa tonal. Yeca TOTECO quitiochijqui nopa chicompa tonal huan quiiyocatlali para ipan ma timosehuica. </div>
<div class='q'>
<span class="verse" id="EX20_12">12&#160;</span>Xijtlepanitaca imotata huan imonana para initztose miyac xihuitl ipan nopa tlali tlen TOTECO Dios inmechmacas. </div>
<div class='q'>
<span class="verse" id="EX20_13">13&#160;</span>Amo xitemictica. </div>
<div class='q'>
<span class="verse" id="EX20_14">14&#160;</span>Amo ximomecatica. </div>
<div class='q'>
<span class="verse" id="EX20_15">15&#160;</span>Amo xitlaxtequica. </div>
<div class='q'>
<span class="verse" id="EX20_16">16&#160;</span>Axaca xiquistlacahuica. </div>
<div class='q'>
<span class="verse" id="EX20_17">17&#160;</span>Amo xiquixtocaca seyoc ichaj, niyon amo xiquixtoca seyoc isihua, niyon itlaca tlatequipanojca, niyon isihua tlatequipanojca, niyon itoro tlen tlapoxonía, niyon iburro. Amo xiquixtocaca niyon se tlamantli tlen seyoc iaxca.” </div>
<div class='s'>Nopa israelitame quiimacasque Toteco Dios </div>
<div class='p'>
<span class="verse" id="EX20_18">18&#160;</span>Nochi israelitame quicajque nopa tlatomonilotl huan nopa tlapitzali. Quiitaque nopa tlapetlanilotl huan nopa tepetl tlen popocayaya. Huan tlahuel majmajque, huan huihuipicaque huan mohuejcachijque. 
<span class="verse" id="EX20_19">19&#160;</span>Huan quiilhuijque Moisés: </div>
<div class='p'>―Xitechcamahui ta huan timitzneltoquilise. Pero ma ax techcamahui Toteco Dios pampa huelis timiquise. </div>
<div class='p'>
<span class="verse" id="EX20_20">20&#160;</span>Huan Moisés quinnanquili: </div>
<div class='p'>―Amo ximomajmatica. Toteco Dios hualajtoc quej ni para inmechnextilis ihueyi chicahualis para xiquimacasica para nochipa huan para queja nopa ax intlajtlacolchihuase. </div>
<div class='p'>
<span class="verse" id="EX20_21">21&#160;</span>Huan nochi nopa tlacame más mohuejcachijque. Huan Moisés monechcahui campa nopa mixtli tlen yayahuic campa itztoya Dios. </div>
<div class='s'>Nopa tlanahuatili tlen nopa tlaixpamitl </div>
<div class='p'>
<span class="verse" id="EX20_22">22&#160;</span>Huan TOTECO quiilhui Moisés: </div>
<div class='p'>“Queja ni xiquinilhui nopa israelitame: ‘Ya inquiitztoque para nimechnojnotztoc tlen elhuicac. 
<span class="verse" id="EX20_23">23&#160;</span>Amo xijchihuaca tlamantli tlen oro, o tlen plata o ica niyon se tlamantli para inquihueyimatise. Monequi xinechtlepanitaca san na. 
<span class="verse" id="EX20_24">24&#160;</span>Xinechchihuilica se tlaixpamitl ica soquitl huan ipani xinechmacase tlacajcahualistli. Nopona xiquintencahuaca nopa tlacajcahualistli tlen tlatlatili huan nopa tlacajcahualistli para inquipiyase tlayoltlalili ica na, niimoTECO. Huan nopona inquintencahuase pilborregojtzitzi huan huacaxme queja imotlacajcahualis. Huan campa hueli campa na nimechchihualtis para inmoilhuise tlen na, nopona xijchihuaca se tlaixpamitl. Huan nopona na niyas huan nimechtiochihuas. 
<span class="verse" id="EX20_25">25&#160;</span>Intla innechchihuilise se tlaixpamitl tlen tetl, amo xijtequica nopa tetl. Pampa intla inquitequise ica tepostli, ax quinamiqui para elis ipan notlaixpa. 
<span class="verse" id="EX20_26">26&#160;</span>Huan nijnequi notlaixpa ma amo quipiyas escalera campa tlacame monequi tlejcose para quiajsise. Ax nijnequi para seyoc hueli quiitas tlatzintla icuej tlen tlejcosquía nopona.’  </div>
<div class='psalmlabel' id='EX21_0'> 21</div>
<div class='s'>Tlanahuatili para tlatequipanohuani </div>
<div class='p'>
<span class="verse" id="EX21_1">1&#160;</span>“Ya ni nochi nopa tlanahuatili tlen tiquinmacas israelitame: </div>
<div class='p'>
<span class="verse" id="EX21_2">2&#160;</span>“Intla tijcohuas se tequitiquetl hebreo para moaxca, san monequi mitztequipanos chicuasen xihuitl. Ipan nopa chicompa xihuitl, monequi tijmajcahuas para ayoc elis moaxca. Huan ax tleno monequi mitztlaxtlahuis para quisas huan elis malacantoc o majcajtoc para yas campa quinequis. 
<span class="verse" id="EX21_3">3&#160;</span>Intla ajsico iselti, yas iselti. Pero intla ajsico ica isihua, monequi isihua yas ihuaya. 
<span class="verse" id="EX21_4">4&#160;</span>Intla iteco quimacas se sihuatl huan nopa sihuatl quinpiyas oquichpilme huan sihuapilme; nopa sihuatl huan iconehua mocahuase iaxcahua iteco huan nopa tlaca tequitiquetl yas iselti. 
<span class="verse" id="EX21_5">5&#160;</span>Pero intla nopa tlaca tequitiquetl quiijtos para ax quinequi itztos malacantoc para yas campa ya quinequis huan quiijtohua quinicnelía iteco, isihua, huan iconehua huan quinequi mocahuas ininhuaya, huajca yajaya huelis mocahuas para noja elis iaxca iteco. 
<span class="verse" id="EX21_6">6&#160;</span>Huan iteco quihuicas iniixpa jueces, huan nopona quinechcahuiltise puertajteno, huan ica se hueyi tepos huitzmalotl quicoyonilis inacas. Queja nopa yajaya mochihuas itlatequipanojca nopa iteco para nochipa. </div>
<div class='p'>
<span class="verse" id="EX21_7">7&#160;</span>“Intla se tlacatl quinamacas iichpoca para ma tlatequipano san tlapic, nopa ichpocatl ax hueli mochihuas malacantoc o majcajtoc queja mochihuaj malacantoque tlaca tlatequipanohuani. 
<span class="verse" id="EX21_8">8&#160;</span>Pero intla iteco nopa ichpocatl ax quiixtocac huan yeca ax quichijqui isihua, yonque quitlapejpeni para se tonal elisquía isihua, huajca seyoc huelis quicohuas nopa ichpocatl sampa. Pero nopa tecojtli ax huelis quinamaquiltis nopa ichpocatl ica se sejcoyoc ejquetl pampa ax quichihuilijtoc cuali. Ax mosihuajti ihuaya queja quiijto quichihuas quema quicojqui. 
<span class="verse" id="EX21_9">9&#160;</span>Huan intla nopa tecojtli quitlapejpeni se sihua tlatequipanojquetl hebreo para quimacas itelpoca para ma quichihua isihua, monequi nopa tecojtli ayoc quiitas para se tlatequipanojquetl, monequi quiitas queja elisquía iichpoca. 
<span class="verse" id="EX21_10">10&#160;</span>Huan intla nopa tecojtli quicuis se hebreo ichpoca tlatequipanojquetl para isihua huan teipa quicuis seyoc isihua, ax hueli quiquixtilis niyon quentzi itlacualis nopa tlen achtohui. Noja monequi quitlamacas cuali, huan quiyoyontis cuali huan itztos ihuaya. 
<span class="verse" id="EX21_11">11&#160;</span>Huan intla ax quinequi quichihuilis nochi ni eyi tlamantli, nopa sihuatl huelis mochihuas malacantoc o majcajtoc para yas campa yajaya quinequis huan ax tleno monequis tlaxtlahuas para hueli quisas. </div>
<div class='s'>Tlanahuatili para tlen tlatehuíaj o tecocohuaj </div>
<div class='p'>
<span class="verse" id="EX21_12">12&#160;</span>“Intla acajya quimaquilis seyoc huan yajaya miquis, monequi inquimictise nopa temictijquetl. 
<span class="verse" id="EX21_13">13&#160;</span>Pero intla tlen temicti ax quinequiyaya quicocos, san panoc pampa huelis queja nopa Toteco Dios quicahuili ma eli, na nimitznextilis teipa canque huelis yas nopa tlacatl para momanahuiti para axaca quiitzquis huan quimictis. 
<span class="verse" id="EX21_14">14&#160;</span>Pero intla nopa temictijquetl mocualanis ihuaya seyoc huan quisencahuas quejatza huelis quicajcayahuas huan quimictis, monequi xijmictica. Yonque nopa temictijquetl motlatiti tiopan calijtic huan quiitzquis notlaixpa para momanahuis, monequi tijquixtis, huan xitlanahuatis ma quimictica. </div>
<div class='p'>
<span class="verse" id="EX21_15">15&#160;</span>“Intla se quimaquilis inana o itata, monequi inquimictise. </div>
<div class='p'>
<span class="verse" id="EX21_16">16&#160;</span>“Intla se teichtequis, yonque quinamacas nopa tlacatl tlen quihuicac para ma tlatequipano, o noja quipixtos imaco quema inquipantise, monequi inquimictise. </div>
<div class='p'>
<span class="verse" id="EX21_17">17&#160;</span>“Intla se quitelchihuas itata o inana, monequi inquimictise. </div>
<div class='p'>
<span class="verse" id="EX21_18">18&#160;</span>“Intla tlacame motehuíaj huan se quimaquilis ne se ica se tetl, o ica se ima, pero ax miquis, san huetztos ipan itlapech, nopa tlen quicoco ax monequi miquis. 
<span class="verse" id="EX21_19">19&#160;</span>Intla nopa cocoxquetl huelis motlalanas huan huelis quisas calteno ica icuatopil, huajca san monequi tlaxtlahuas nopa tecocojquetl tlen ica mopajtis huan tlaxtlahuas nochi nopa tonali tequitl tlen quipolos hasta cuali mochicahuas. </div>
<div class='p'>
<span class="verse" id="EX21_20">20&#160;</span>“Intla se acajya quihuitequi itlaca o isihua tlatequipanojca ica se cuahuitl, huan yajaya miquis pampa quicoco, monequi inquitlatzacuiltise iteco ipampa tlen quichijtoc. 
<span class="verse" id="EX21_21">21&#160;</span>Pero intla nopa tequitiquetl itztos para se ome tonali huan teipa miquis, ax monequi xijtlatzacuiltica iteco pampa nopa tlatequipanojquetl iaxca. </div>
<div class='p'>
<span class="verse" id="EX21_22">22&#160;</span>“Intla ome tlacame motehuíaj huan quicocose se sihuatl tlen conehue huan ica ya nopa quichihuilise ma tlacatis icone quema aya ajsi tonali, ya ni tlen inquichihuase. Intla ax miqui nopa conetl, huajca tlen quipiya tlajtlacoli monequi tlaxtlahuas imiyaca tlen quiijtos ihuehue nopa sihuatl huan nopa jueces. 
<span class="verse" id="EX21_23">23&#160;</span>Pero intla miquis nopa conetl, monequi inquimictise tlen quicoco nopa sihuatl. 
<span class="verse" id="EX21_24">24&#160;</span>Huan intla se teixtiyolcocos, xiquixtiyolcococa tlen tecoco. Intla tetlancochtepehuas, xijtlancochtepehuaca. Intla se quicocos ipan ima o imetz se acajya, monequi nojquiya san se inquicocose tlen tecocohua. 
<span class="verse" id="EX21_25">25&#160;</span>Intla se tetlatía, nojquiya xijtlatica. Huan intla se tetzontequis, xijtzontequica. Intla se quitepachos seyoc, nojquiya xijtepacho yajaya tlen tetepachojtoc. </div>
<div class='p'>
<span class="verse" id="EX21_26">26&#160;</span>“Intla se tecojtli quimaquilis itlaca o isihua tlatequipanojca ipan iixtiyol, huan quicahuas ixpitzitic huan ayoc huelis tlachiyas ica nopa iixtiyol, monequi quimajcahuas nopa tlatequipanojquetl para ma eli majcajtoc pampa quiixtiyolcoco. 
<span class="verse" id="EX21_27">27&#160;</span>Huan intla se quitlancochtepehua itlaca o isihua tlatequipanojca, monequi quimajcahuas nopa tequitiquetl para ma eli majcajtoc ipampa quitlancochtepejqui. </div>
<div class='s'>Tlanahuatili para tlamantli tlen san pano </div>
<div class='p'>
<span class="verse" id="EX21_28">28&#160;</span>“Intla se toro quitompojhuis se tlacatl ica icuacua huan yajaya miquis, monequi inquimictise nopa toro ica tetl huan amo xijcuaca inacayo. Pero amo xijtlatzacuiltica tlen iaxca nopa tlapiyali. 
<span class="verse" id="EX21_29">29&#160;</span>Pero intla nopa toro ya momajtoya tetompojhuía huan iteco quimati huan ax quitzacua cuali nopa toro, huan intla teipa quimictis se acajya, monequi inquitzontepachose nopa toro huan iteco hasta miquise. 
<span class="verse" id="EX21_30">30&#160;</span>Pero intla iteixmatcahua tlen nopa toro quimicti, achi más paquise ica tomi huan ax quinequise ma miqui iteco nopa toro, monequi nopa tecojtli ma quintlaxtlahuis ica tomi tlen quiijtose para quimanahuis iyolis. 
<span class="verse" id="EX21_31">31&#160;</span>Nojquiya queja ni elis intla nopa toro quitompojhuis se sihuapil o se oquichpil. 
<span class="verse" id="EX21_32">32&#160;</span>Pero intla nopa toro quitompojhuía se tlaca o sihua tlatequipanojquetl, monequi inquimictise nopa toro ica tetl, huan tlen iaxca nopa tlapiyali monequi quitlaxtlahuis iteco nopa sihua o tlaca tlatequipanojquetl 30 plata tomi. </div>
<div class='p'>
<span class="verse" id="EX21_33">33&#160;</span>“Intla acajya quitlapojtehua se ameli huan ax quitzacua huan teipa iijtic huetzis se toro o se pilburrojtzi, 
<span class="verse" id="EX21_34">34&#160;</span>huajca tlen iaxca nopa ameli monequi quitlaxtlahuis queja ipati nopa toro tlen quipolo. Inacayo nopa tlapiyali tlen mictoc elis iaxca tlen tlaxtlajqui. </div>
<div class='p'>
<span class="verse" id="EX21_35">35&#160;</span>“Intla itoro se tlacatl quicocos itoro seyoc tlacatl hasta miquis, huajca quinamacase nopa toro tlen itztoc huan quitlajcoitase nopa tomi. Nojquiya quitlajcoitase nopa toro tlen mictoc. 
<span class="verse" id="EX21_36">36&#160;</span>Pero intla nopa tecojtli ya quimajtoya para nopa tlapiyali ipa tetompojhuiyaya huan ax quichihuiliyaya cuenta, monequi ax san quitlaxtlahuis tlajco. Monequi quitlaxtlahuis nochi tlen ipati nopa tlapiyali tlen quimicti, huan nopa toro tlen mictoc elis iaxca.  </div>
<div class='psalmlabel' id='EX22_0'> 22</div>
<div class='s'>Tlanahuatili para tlen tlaxtequis </div>
<div class='p'>
<span class="verse" id="EX22_1">1&#160;</span>“Intla se acajya quiichtequis se toro o se borrego huan quimictis o quinamacas, monequi tlaxtlahuas macuili torojme para sesen toro, o nahui borregojme para sesen borrego. </div>
<div class='p'>
<span class="verse" id="EX22_2">2&#160;</span>“Intla acajya quipantis se tlaxtejquetl quema calaqui techaj tlayohua para tlaxtequis huan nopa caltecojtli quicocos nopa tlaxtejquetl huan yajaya miquis, nopa caltecojtli ax quihuicas tlajtlacoli. 
<span class="verse" id="EX22_3">3&#160;</span>Pero intla ica tonaya quimictis se tlaxtejquetl, quena, quipiyas tlajtlacoli tlen temictijtoc. </div>
<div class='p'>“Tlen tlaxtequi monequi quiixtlahuas tlen ipati tlen quiichtectoc. Huan intla ax quipiya tomi, monequi monamacas para tequipanos huan queja nopa ma quiixtlahuas tlen quiichtectoc. </div>
<div class='p'>
<span class="verse" id="EX22_4">4&#160;</span>“Intla tlacame quipantise se toro, se burro, o se borrego tlaxtectli tlen noja itztoc imaco nopa tlaxtejquetl, monequi tlaxtlahuas ompa tlen ipati. </div>
<div class='p'>
<span class="verse" id="EX22_5">5&#160;</span>“Intla acajya quinmajcahuas itlapiyalhua huan tlacuajcuatij temila o texocomeca mila, monequi quicuepilis nopa tlaltecojtli se tlaxtlahuili queja ipati nopa pixquistli tlen más cuali quipixtoya ipan imil o ipan nopa ixocomecamil para tlaxtlahuas tlen itlapiyalhua quinenpolojque. </div>
<div class='p'>
<span class="verse" id="EX22_6">6&#160;</span>“Intla acajya tlajchinohua huan nopa tlitl pano ipan seyoc imila, huan quitlatía nopa trigo tlen quimontonojtoque, o tlen ya eltoc para pixquistli o quitlatía nochi tlatoctli, yajaya tlen quitlati monequi tlaxtlahuas ipampa nochi tlen quitlati nopa tlitl. </div>
<div class='p'>
<span class="verse" id="EX22_7">7&#160;</span>“Intla se tlacatl quimactilis tomi o tlamantli tlen ipati se ihuampo para ma quimocuitlahuili, huan se tlaxtejquetl calaquis ipan nopa cali huan quitlaxtequilis, intla quipantise, monequi nopa tlaxtejquetl tlaxtlahuas ompa tlen quicuitoc. 
<span class="verse" id="EX22_8">8&#160;</span>Pero intla ax quipantise nopa tlaxtejquetl, huajca tlen quimocuitlahuía nopa tlamantli quihuicase iniixpa jueces para quiitase intla yajaya quicuitoc tlen eltoya iaxca ihuampo tlen ipan motemachi. </div>
<div class='p'>
<span class="verse" id="EX22_9">9&#160;</span>“Quema se quipolos se toro, o se burro, o se borrego, o se yoyomitl, o tlen hueli tlamantli huan teipa quipantis imaco seyoc, huan intla ne se quiijtohua para iaxca, huajca nochi ome tlen quiijtohuaj para iniaxca monequi yase iniixpa jueces, huan nopa jueces quiijtose ajqueya iaxca. Huan yajaya tlen tecuilijtoc monequi quicuepas ompa. </div>
<div class='p'>
<span class="verse" id="EX22_10">10&#160;</span>“Intla acajya quimactilis seyoc ma quimocuitlahuili se burro, se toro, se borrego o seyoc tlapiyali huan nopa tlapiyali miquis, o mococos, o cholos huan axaca quiitac tlaque panoc, 
<span class="verse" id="EX22_11">11&#160;</span>nopa tlacatl tlen quimocuitlahuiyaya monequi quitestigojquetzas TOTECO para ax tleno tlen ax cuali quichijtoc ica tlen quicahuilijtoyaj. Huan tlen iaxca nopa tlapiyali monequi quineltoquilis itlajtol ihuampo tlen quitestigojquetztoc TOTECO. Huan tlen tlamocuitlahuiyaya ax tleno monequi tlaxtlahuas. 
<span class="verse" id="EX22_12">12&#160;</span>Pero intla iixpa quiichtequilijque nopa tlapiyali, huajca tlen tlamocuitlahuiyaya monequi quitlaxtlahuis iteco nopa tlapiyali queja ipati. 
<span class="verse" id="EX22_13">13&#160;</span>Huan intla nopa tlapiyali quicocototzqui se tecuani, ya tlen quimocuitlahuiyaya monequi quinextis iomiyo nopa tlapiyali tlen mijqui huan queja nopa ax monequi tlaxtlahuas. </div>
<div class='p'>
<span class="verse" id="EX22_14">14&#160;</span>“Intla acajya motlanehui se tlapiyali, huan ne tlapiyali ipantis se tlenijqui, o miquis, huan ax quiitac iteco, huajca yajaya tlen motlanejqui monequi tlaxtlahuas. 
<span class="verse" id="EX22_15">15&#160;</span>Pero intla nopa tecojtli noja itztoc ihuaya itlapiyal quema ipantis se tlenijqui, nopa tlen motlanejtoc ax monequi tlaxtlahuas. Huan intla se motlanehui se tlapiyali huan tlaxtlahua para quitequihuis huan ipantis se tlenijqui, ax monequi tlaxtlahuas pampa ya tlaxtlajtoc. </div>
<div class='s'>Tlanahuatili para tlacame </div>
<div class='p'>
<span class="verse" id="EX22_16">16&#160;</span>“Intla se tlacatl quicajcayahuas se ichpocatl tlen ax quiijtlantoque huan quichihualtis ihuaya cochis, monequi quitlaxtlahuis itata san se queja tlen quitlaxtlahuisquía se tlacatl tlen quinequisquía mosihuajtis ihuaya nopa ichpocatl. Huan quema ya quitlaxtlahuijtos itata nopa ichpocatl, huelis mosihuajtis ihuaya. 
<span class="verse" id="EX22_17">17&#160;</span>Huan yonque itata nopa ichpocatl ax quinequis quimactilis para ma eli isihua, nopa tlacatl monequi tlaxtlahuas imiyaca tomi tlen momajtoque tetlamajmacase para se ichpocatl. </div>
<div class='p'>
<span class="verse" id="EX22_18">18&#160;</span>“Amo xijcahuilica ma itzto se tetlajchihuijquetl. Monequi xijmictica. </div>
<div class='p'>
<span class="verse" id="EX22_19">19&#160;</span>“Intla acajya quichihuas se tlamantli ica se tlapiyali queja elisquía inamic, monequi inquimictise. </div>
<div class='p'>
<span class="verse" id="EX22_20">20&#160;</span>“Intla se quimacas se tlacajcahualistli se tlaixcopincayotl o seyoc tlamantli tlen quiita para tecojtli, xijmictica. San na, niimoTECO, xinechmacase tlacajcahualistli. </div>
<div class='p'>
<span class="verse" id="EX22_21">21&#160;</span>“Amo xijcajcayahuaca, niyon amo xijchihuilica tlen fiero se sejcoyoc ejquetl, pampa imojuanti nojquiya ineltoyaj insejcoyoc ehuani ipan tlali Egipto. </div>
<div class='p'>
<span class="verse" id="EX22_22">22&#160;</span>“Amo xijtlaijiyohuiltica se sihuatl tlen cahualtzi, niyon se icnotzi. 
<span class="verse" id="EX22_23">23&#160;</span>Pampa intla inquinchihuilíaj tlen fiero, inijuanti nechtlajtlanise ma niquinpalehui huan na nijcaquis huan niquinpalehuis. 
<span class="verse" id="EX22_24">24&#160;</span>Huan nicualanis miyac huan nimechmictis ica machete, huan imosihuajhua nojquiya mocahuase cahualtzitzi huan imoconehua icnotzitzi. </div>
<div class='p'>
<span class="verse" id="EX22_25">25&#160;</span>“Intla inquitlanejtise tomi se teicneltzi tlen nojquiya se israelita queja imojuanti, amo ximochihuaca queja se tetlanejtijquetl. Amo xiquinamaca itlapanca. 
<span class="verse" id="EX22_26">26&#160;</span>Intla teicneltzi se tlacatl tlen inquitlanejtíaj huan monequi inmechprendajcahuilis itlaque, monequi xijcuepilica quema tiotlaquiyas, 
<span class="verse" id="EX22_27">27&#160;</span>pampa huelis san se itlaque quipiya para moquentis quema tlaseseya. Huan san ya nopa quipiya para ica mopiquis quema cochis. Huan intla ya tlaijiyohuis huan nechtlajtlanis ma nijpalehui, nijtlacaquilis huan nijpalehuis pampa na nitetlasojtla. </div>
<div class='p'>
<span class="verse" id="EX22_28">28&#160;</span>“Amo xiquintlaijilhuica imotequihuejcahua, niyon amo xijtlaijilhuica yajaya tlen tlanahuatía ipan imotlal. </div>
<div class='p'>
<span class="verse" id="EX22_29">29&#160;</span>“Amo xihuejcahuaca para xinechhualiquilise nopa ofrendas tlen noaxca tlen nochi imopixquis huan tlen nochi imoxocomecamil. </div>
<div class='p'>“Monequi xinechtemactilica imoachtohui oquichpil. 
<span class="verse" id="EX22_30">30&#160;</span>Nojquiya monequi xinechmacaca iniachtohui conehua imohuacaxhua huan imoborregojhua. Huelis mocahuase chicome tonati ihuaya ininnana, pero ipan nopa chicueyi tonal xinechmacaca. </div>
<div class='p'>
<span class="verse" id="EX22_31">31&#160;</span>“Monequi inelise notlatzejtzeloltijca tlacajhua. </div>
<div class='p'>“Amo xiquincuaca tlapiyalime tlen tecuanime quinmictijtoque cuatitla. Nopa nacatl monequi xiquinmacaca chichime.  </div>
<div class='psalmlabel' id='EX23_0'> 23</div>
<div class='s'>Tlanahuatili para ma tijchihuaca tlen xitlahuac </div>
<div class='p'>
<span class="verse" id="EX23_1">1&#160;</span>“Amo xijmoyahuaca se tlajtoli tlen ax neli tlen sequinoc. Amo xijpalehuica se fiero tlacatl huan xijtestigojquetzaca se tlamantli tlen ax neli ipampa ya. </div>
<div class='p'>
<span class="verse" id="EX23_2">2&#160;</span>“Quema itztoque miyac tlen quichihuasnequij tlen ax cuali, amo ximocalaquica ininhuaya. </div>
<div class='p'>“Quema inmochihuase intestigos para inquiijtose tlamiyacapa tlen melahuac panotoc, amo xiquijtoca tlen ax neli queja miyac tlacame quinequise xijchihuaca, pampa ax xitlahuac intla inquichihuase queja nopa. 
<span class="verse" id="EX23_3">3&#160;</span>Niyon amo xijtestigojquetzaca ica tlen ax melahuac pampa tijchicoicnelía se tlen teicneltzi huan tijnequi tijpalehuis. </div>
<div class='p'>
<span class="verse" id="EX23_4">4&#160;</span>“Intla inquipantilise imocualancaitaca itoro o iburro tlen cholojtoc, monequi xijhuiquilica. 
<span class="verse" id="EX23_5">5&#160;</span>Intla tijpanti mocualancaitaca huan quitlalanasnequi iburro tlen huetztoc ica itlamamal tlen etic, amo xijcajtehua hasta tijpalehuis ma quitlalanas. </div>
<div class='p'>
<span class="verse" id="EX23_6">6&#160;</span>“Xiquinchihuili nochi teicneltzitzi tlen xitlahuac quema onca se cualantli. </div>
<div class='p'>
<span class="verse" id="EX23_7">7&#160;</span>“Xijtlalcahui se tlen quinequi quiteilhuis seyoc ica tlen ax melahuac. Amo xijcahua ma quimictica se tlen ax tleno quichijtoc. Pampa nojquiya na nijtlatzacuiltis aqui quicahuas se ma quimicti se tlacatl tlen xitlahuac. </div>
<div class='p'>
<span class="verse" id="EX23_8">8&#160;</span>“Quema titetlajtolsencahua, amo xijseli se tlaxtlahuili ixtacatzi. Tlen quiselía tlaxtlahuili ixtacatzi ayoc huelis quiitas tlen melahuac, huan ax quicahuilía ma camati tlen quiijtohua tlen xitlahuac. </div>
<div class='p'>
<span class="verse" id="EX23_9">9&#160;</span>“Amo xijtlaijiyohuilti se sejcoyoc ejquetl, pampa nojquiya ineltoyaj insejcoyoc ehuani ipan tlali Egipto. Huan inquimatij quejatza inquimatiyayaj quema initztoyaj ipan se tlali tlen ax imoaxca. </div>
<div class='s'>Temachtli monequi inmosiyajcahuase </div>
<div class='p'>
<span class="verse" id="EX23_10">10&#160;</span>“San chicuasen xihuitl intlatojtocase huan inpixcase ipan imotlal. 
<span class="verse" id="EX23_11">11&#160;</span>Huan quema ajsis nopa chicompa xihuitl, ax tleno xijtocaca. San xijcahuaca imotlal ma mosiyajcahua. Huan intla moscaltis iselti se quentzi toctli, xiquincahuilica tlen teicneltzitzi ipan imotlal ma mopixquilica para ica mopanoltise. Huan tlen mocahua ma quicuaca tlapiyalime tlen cuatitla. Nojquiya queja nopa inquichihuase ica imoxocomecamil huan ica imoolivomil. </div>
<div class='p'>
<span class="verse" id="EX23_12">12&#160;</span>“Para chicuasen tonali inquichihuase nochi tlen monequi inquichihuase, pero ipan nopa chicompa tonal monequi ximosehuica. Nojquiya ma mosiyajcahuaca imotorojhua huan imoburrojhua. Ma mosiyajcahuaca imotlatequipanojcahua tlen inquincojtoque huan nopa sejcoyoc ehuani tlen inmechpaxalohuaj. Quema inmosiyajcahuaj o inmosehuíaj, inmechpalehuis nochi imojuanti para sampa xijpiyaca fuerza. </div>
<div class='p'>
<span class="verse" id="EX23_13">13&#160;</span>“Ximotlachilica huan xijchihuaca nochi ya ni tlen nimechilhuijtoc. Ax quema xiquintestigojquetzaca inintoca tlaixcopincayome tlen ne sequinoc quinhueyimatij. Niyon ax quema xijtenquixtis inintoca. </div>
<div class='s'>Nopa eyi huejhueyi ilhuitl ipan se xihuitl </div>
<div class='p'>
<span class="verse" id="EX23_14">14&#160;</span>“Eyi huelta ipan se xihuitl xinechilhuichihuilica. 
<span class="verse" id="EX23_15">15&#160;</span>Xijchihuaca nopa ilhuitl tlen pantzi tlen ax quipiya tlasonejcayotl queja nimechnahuatijtoc. Xijcuaca pantzi tlen ax quipiya tlasonejcayotl chicome tonali queja nimechilhuijtoc. Inquicuase ipan metztli Abib ipan nopa tonal tlen nimitzilhui, pampa ipan nopa metztli inquistejque tlali Egipto. Huan axaca hueli nechnechcahuis intla ax nechhualiquilis se tlacajcahualistli. </div>
<div class='p'>
<span class="verse" id="EX23_16">16&#160;</span>“Nojquiya xijchihuaca nopa ilhuitl tlen ipejya pixquistli huan xinechhualiquilica tlen achtohui inquipixcatoque tlen inquitojque ipan imomil. Huan nojquiya sesen xihuitl xijchihuaca nopa ilhuitl tlen itlamiya pixquistli quema inquisentilijtoquejya nochi nopa pixquistli tlen nopa toctli tlen inquitojque temacac. </div>
<div class='p'>
<span class="verse" id="EX23_17">17&#160;</span>“Expa ipan se xihuitl monequi nochi intlacame ximonextica noixtla, na niimoTECO Tlen Más Nijpiya Tlanahuatili. </div>
<div class='p'>
<span class="verse" id="EX23_18">18&#160;</span>“Quema innechmacase ieso se tlapiyali para se tlacajcahualistli, amo xinechmacaca ieso san sejco ihuaya pantzi tlen quipiya tlasonejcayotl. Niyon amo xicajcocuica ichiyajca nopa tlapiyali para innechmacase ipan seyoc tonal. </div>
<div class='p'>
<span class="verse" id="EX23_19">19&#160;</span>“Ipan nopa achtohui tonal tlen nopa achtohui pixquistli, xijtlapejpenica tlen más cuali tlen itlajca tlen temaca imotlal huan xinechmactilica, na niimoTECO Dios. </div>
<div class='p'>“Amo xiquicxitica se pilcone chivojtzi ipan inana ilechi queja quichihuaj tetlajchihuiani. </div>
<div class='s'>Toteco Dios ielhuicac ejca </div>
<div class='p'>
<span class="verse" id="EX23_20">20&#160;</span>“Xiquita, na nijtitlanis noelhuicac ejca ma inmechyacana, huan ma inmechmocuitlahui ipan ojtli huan ma inmechhuica hasta nopa tlali tlen nimechcualtlalilijtoc. 
<span class="verse" id="EX23_21">21&#160;</span>Xijtlacaquilica cuali tlen yajaya inmechilhuis huan xijneltoquilica. Amo xijhuejcamajcahuaca, pampa yajaya quihuica nochi nopa tlanahuatili tlen nijhuica na huan ax inmechtlapojpolhuis imotlajtlacolhua intla inquihuejcamajcahuase. 
<span class="verse" id="EX23_22">22&#160;</span>Pero intla nelía inquicaquise cuali nochi tlen nimechilhuía huan inquichihuase nochi tlen nimechnahuatijtoc, na nielis niinincualancaitaca imocualancaitacahua huan niquintlaijiyohuiltis tlen inmechtlaijiyohuiltise. 
<span class="verse" id="EX23_23">23&#160;</span>Noelhuicac ejca inmechyacanas huan inmechhuicas ipan inintlal nopa amorreos, heteos, ferezeos, cananeos, heveos huan jebuseos. Huan na niquintzontlamiltis imoixtla. 
<span class="verse" id="EX23_24">24&#160;</span>Amo ximotlancuaquetzaca iniixpa inintlaixcopincayohua o inintiotzitzi nopa tlacame, niyon amo xiquinhueyichihuaca. Ax quema xijtoquilica nopa fiero tlamantli tlen nopa tlacame quichihuaj. Monequi xiquintzontlamiltica nochi nopa tlacame huan xijpapayatzaca nochi nopa tetini tlen quinhueyichihuaj. 
<span class="verse" id="EX23_25">25&#160;</span>San xinechhueyichihuaca na, niimoTECO Dios, huan nijtiochihuas imotlacualis ihuaya imoa. </div>
<div class='p'>“Huan nijchihuas para ma ax inmechajsi cocolistli. 
<span class="verse" id="EX23_26">26&#160;</span>Ax oncas niyon se sihuatl ipan imotlal tlen elis tetzacatl o tlen conehuetzis. Huan nijchihuas para initztose miyac xihuitl ipan ni tlaltepactli. </div>
<div class='p'>
<span class="verse" id="EX23_27">27&#160;</span>“Na nijtitlanis se hueyi majmajtli ipan nochi nopa fiero tlacame campa inajsise hasta ax quimatise tlaque quichihuase. Huan nijchihuas ma cholojtehuaca imoixtla nochi imocualancaitacahua. 
<span class="verse" id="EX23_28">28&#160;</span>Niquintitlanilis mecapaletzame ma tlayacanaca huan ma quintojtocaca nopa heveos, nopa cananeos huan nopa heteos imoixtla. 
<span class="verse" id="EX23_29">29&#160;</span>Pero ax niquintojtocas para nochi ma quisaca ipan san se xihuitl. Intla queja nopa nijchihuasquía, polihuisquía nochi tlen tlatojtoctoque, huan momiyaquilisquíaj tecuanime tlen itztoque cuatitla tlen huelis inmechcocose. 
<span class="verse" id="EX23_30">30&#160;</span>Pero ica yolic niquintojtocatiyas imoixtla queja nojquiya yolic inquinpixtiyase más imoconehua huan inmomiyaquilijtiyase para inmoaxcatise nopa tlali. </div>
<div class='p'>
<span class="verse" id="EX23_31">31&#160;</span>“Queja ni nijquetztoc inepa imotlal: pejtehuas imotlal ipan nopa Hueyi Atl Chichiltic huan yas hasta nopa Hueyi Atl Mediterráneo [23:31 Hueyi atl tlen nopa filisteos.]. Nojquiya pejtehuas ipan huactoc tlali ica sur huan tlamis ipan nopa atemitl Éufrates ica campa huala tonati. Na nijtlalijtoc imomaco nochi tlacame tlen ehuaj ipan nopa tlali para xiquintojtocaca. </div>
<div class='p'>
<span class="verse" id="EX23_32">32&#160;</span>“Amo xijchihuaca niyon se tlajtoli ininhuaya, niyon ica inintlaixcopincayohua. 
<span class="verse" id="EX23_33">33&#160;</span>Amo xiquincahuilica ma mocahuaca ipan imotlal para ax inmechchihuase xitlajtlacolchihuaca ica na. Intla inquihueyichihuase inintlaixcopincayohua, huajca nelía inmechmasiltise.”  </div>
<div class='psalmlabel' id='EX24_0'> 24</div>
<div class='s'>Tlayacanani ma tlejcoca ipan tepetl Sinaí </div>
<div class='p'>
<span class="verse" id="EX24_1">1&#160;</span>Huan TOTECO quiilhui Moisés: </div>
<div class='p'>―Xitlejco campa na niitztoc, ta ihuaya Aarón, Nadab, Abiú huan nopa 70 huehue tlacame tlen mohuaya quinyacanaj ni israelitame. Inijuanti ma motlancuaquetzaca ica huejca para nechhueyimatise. 
<span class="verse" id="EX24_2">2&#160;</span>San ta, Moisés, huelis tinechnechcahuis campa na, niimoTECO, niitztoc. Nopa sequinoc tlayacanani ax huelise nechnechcahuise, huan nopa sequinoc israelitame ax huelis tlejcose nica imohuaya. </div>
<div class='s'>Israelitame quiselijque nopa tlajtoli ica Toteco </div>
<div class='p'>
<span class="verse" id="EX24_3">3&#160;</span>Huan Moisés yajqui quinpohuilito nopa israelitame nochi tlen TOTECO quiijtojtoya huan tlen tlanahuatijtoya. Huan nochi israelitame san se huelta tlananquilijque: </div>
<div class='p'>―Nochi tlen TOTECO quiijtojtoc, tijchihuase. </div>
<div class='p'>
<span class="verse" id="EX24_4">4&#160;</span>Huajca Moisés quiijcuilo nochi tlen TOTECO quiilhuijtoya. Huan hualmostla cualca mejqui huan quisencajqui se tlaixpamitl itzintla nopa tepetl, huan quiquetzqui nopa tlaixpamitl ipan majtlactli huan ome tetini queja imiyaca itelpocahua Israel tlen ica pejqui nopa majtlactli huan ome huejhueyi familias tlen israelitame tlen ama onca. 
<span class="verse" id="EX24_5">5&#160;</span>Teipa quintitlanqui sequin israelita telpocame ma quimacaca TOTECO tlacajcahualistli tlatlatili. Huan quinmictijque huan quintlatijque torojme para tlacajcahualistli para ma quipiyaca tlayoltlalili ihuaya TOTECO. 
<span class="verse" id="EX24_6">6&#160;</span>Huan Moisés quicuic tlajco nopa estli, huan quitejqui ipan huajcaltini huan nopa seyoc tlajco quiijtzelo ipan tlaixpamitl. 
<span class="verse" id="EX24_7">7&#160;</span>Teipa quicuic nopa amatlapohuali tlen quipixtoya itlanahuatil TOTECO, o nopa tlajtolsencahuali tlen TOTECO quichijqui ininhuaya israelitame huan tlen monequi quineltocase. Huan quinpohuili nochi nopa amatlapohuali huan inijuanti quiijtojque: </div>
<div class='p'>―Quena, tijneltoquilise TOTECO huan tijchihuase nochi tlen yajaya techilhuijtoc. </div>
<div class='p'>
<span class="verse" id="EX24_8">8&#160;</span>Huajca Moisés quicuic nopa estli ipan huajcaltini, huan quinijtzelhuili nochi israelitame, huan quiijto: </div>
<div class='p'>―Ya ni nopa estli tlen quipehualtía nopa tlajtolsencahuali tlen TOTECO quichijtoc imohuaya quema inmechmacac nochi ni tlanahuatili. </div>
<div class='s'>Moisés huan tlayacanani tlejcoque tepetl Sinaí </div>
<div class='p'>
<span class="verse" id="EX24_9">9&#160;</span>Huan teipa Moisés tlejcoc ipan nopa tepetl ihuaya Aarón, Nadab, Abiú huan nopa 70 huehue tlacame tlen quinyacanayayaj nopa israelitame. 
<span class="verse" id="EX24_10">10&#160;</span>Huan nopa israelita tlayacanani quiitaque Dios, ininTeco israelitame. Huan tlatzintla iicxihua quipixqui se piso azultic queja nopa yejyectzi tetl tlen itoca zafiro, huan eliyaya tlahuel tzalintic queja elhuicactli. 
<span class="verse" id="EX24_11">11&#160;</span>Huan yonque nopa tlayacanca israelitame quiitaque Toteco Dios huan san sejco tlacuajque huan atlique iixtla, ax quinmicti. </div>
<div class='s'>Moisés ipan tepetl Sinaí </div>
<div class='p'>
<span class="verse" id="EX24_12">12&#160;</span>Huan TOTECO quiilhui Moisés: </div>
<div class='p'>―Xitlejco campa niitztoc ipan ni tepetl huan ximocahua nica. Huan nimitzmacas nopa tepatlactli campa niquijcuilojtoc nopa ley huan nochi nopa tlanahuatili para tiquinmachtis israelitame. </div>
<div class='p'>
<span class="verse" id="EX24_13">13&#160;</span>Huan Moisés tlejcoc ipan itepe Toteco ica Josué itlapalehuijca. 
<span class="verse" id="EX24_14">14&#160;</span>Huan quinilhui nopa huehue tlacame: </div>
<div class='p'>―Xinechchiyaca nica hasta quema timocuepase. Nica mocahuase Aarón huan Hur imohuaya, huan intla acajya quipiya se cualantli quema ax niaca, ma quinilhuica inijuanti. </div>
<div class='p'>
<span class="verse" id="EX24_15">15&#160;</span>Huan Moisés tlejcoc ipan nopa tepetl huan se mixtli quitzajqui. 
<span class="verse" id="EX24_16">16&#160;</span>Huan itlatlanex TOTECO temoc ipan tepetl Sinaí, huan nopa mixtli quitzajqui nopa tepetl para chicuasen tonali. Huan quema ajsic nopa chicompa tonal, TOTECO quinotzqui Moisés tlatlajco ipan nopa mixtli. 
<span class="verse" id="EX24_17">17&#160;</span>Huan nopa israelitame tlen itztoyaj tlatzintla quiajcotlachilijque huan quiitaque itlatlanex TOTECO, huan para inijuanti elqui queja se tlilelemectli tlen nochi quitlatiyaya tepeixco. 
<span class="verse" id="EX24_18">18&#160;</span>Huajca Moisés tlejcotiyajqui ipan nopa tepetl, huan calajqui ipan nopa mixtli huan nopona mocajqui para 40 tonali huan 40 yohuali.  </div>
<div class='psalmlabel' id='EX25_0'> 25</div>
<div class='s'>Tlanahuatili para tlacajcahualistli </div>
<div class='p'>
<span class="verse" id="EX25_1">1&#160;</span>Huan nojquiya TOTECO quiilhui Moisés: </div>
<div class='p'>
<span class="verse" id="EX25_2">2&#160;</span>“Xiquinilhui nopa israelitame para hueli nechmacase tlacajcahualistli intla quinequij. Xijsentilica nochi nopa tlamantli tlen sese israelita quinequi nechmacas ica nochi iyolo. 
<span class="verse" id="EX25_3">3&#160;</span>Intla quinequij nechmacase se tlenijqui, huelis xiquinselili tlamantli tlen oro, plata huan cobre. 
<span class="verse" id="EX25_4">4&#160;</span>Nojquiya huelis tiquinselilis icpatl tlen nopa tzontli tlen itoca lino tlen tlamalintli nelcanactzi, huan nojquiya icpatl tlen iniijhuiyo borregojme tlen quipajtoque azultic, moradojtic, o chichiltic. Nojquiya xijseli inincuitlapa ijhuiyo chivojme, 
<span class="verse" id="EX25_5">5&#160;</span>huan inincuetlaxo pesojme huan nopa cuahuitl tlen itoca acacia. 
<span class="verse" id="EX25_6">6&#160;</span>Xijseli aceite para ica quitlatise tlahuili. Xijseli tlaajhuiyacayotl para aceite tlen quitequihuíaj para tlaiyocacahuase para na, huan nojquiya para ica inquisencahuase copali tlen ajhuiyac. 
<span class="verse" id="EX25_7">7&#160;</span>Nojquiya huelis nechmacase tetini tlen pajpatiyo. Huelis nechmacase nopa tetl ónice huan sequinoc tetini tlen yejyectzitzi para inquitlatzquiltise ipan nopa pantzajcayotl huan nopa yolixpantzajcayotl para nopa hueyi totajtzi iyoyo. 
<span class="verse" id="EX25_8">8&#160;</span>Teipa xinechchihuilica se cali para ipan niitztos tlatlajco imojuanti. 
<span class="verse" id="EX25_9">9&#160;</span>Pero monequi xijsencahua nochaj ica nochi cuamesas huan tlamantzitzi senquistoc queja ni tlaixcopinali tlen ama nimitznextilis. </div>
<div class='s'>Nopa caxa </div>
<div class='p'>
<span class="verse" id="EX25_10">10&#160;</span>“Ma quichihuaca se caxa yejyectzi ica nopa cuahuitl tlen itoca acacia. Huan nopa caxa quipiyas 1 metro 10 centímetros ihuehueyaca huan 65 centímetros ipatlajca huan ihuejcapanca. 
<span class="verse" id="EX25_11">11&#160;</span>Xijxahuaca ica senquistoc oro iijtic huan ipani. Huan xijtlatzquiltilica iixteno se corona tlen oro tlen inquiyecchijtoque. 
<span class="verse" id="EX25_12">12&#160;</span>Xijchihuili nahui huejhueyi anillos tlen oro. Xijtlalica nopa anillos najcac campa iicxicuayohua, ome ipan se lado huan ome ipan ne seyoc. 
<span class="verse" id="EX25_13">13&#160;</span>Huan xijsencahuaca ome cuahuitl tlen huehueyac huan pitzahuac para ica inquiquechpanose. Huan xijxahuaca nopa cuahuitl ica oro, 
<span class="verse" id="EX25_14">14&#160;</span>huan ma pano se tlen nopa cuahuitl huehueyac ipan nopa ome anillos ipan sesen lado ipan inacastla nopa caxa para queja nopa huelis inquitlalanase. 
<span class="verse" id="EX25_15">15&#160;</span>Huan ayoc xijquixtilica nopa cuahuitl tlen ica inquihuicase. Ma mocahua nopa cuahuitl ipan ianillos nopa caxa. 
<span class="verse" id="EX25_16">16&#160;</span>Huan quema inquitlamiltise nopa caxa, xijtlalica iijtico nopa tepatlactli ica nopa tlanahuatili tlen nimitzmacas. </div>
<div class='p'>
<span class="verse" id="EX25_17">17&#160;</span>“Huan xijchihuaca nopa caxa itzajca tlen senquistoc oro tlen quipiyas se metro 10 centímetros ihuehueyaca huan 65 centímetros ipatlajca. Nopona iixco nopa caxa timopantise huan nimechtlasojtlas quema intlajtlacolchihuase. 
<span class="verse" id="EX25_18">18&#160;</span>Xiquinchihuaca nojquiya ome elhuicac ehuani tlen inintoca querubines tlen ijcatose ipan ome lados iixco itzajca nopa caxa ica iniicxihua ipan itzajca. 
<span class="verse" id="EX25_19">19&#160;</span>Xiquinsencahuaca nopa ome querubines ica san se tlatectli oro tlen tlatejtzontli ica itzajca nopa caxa. Se querubín moquetzas ipan se iteno huan ne se ipan seyoc iteno ica ihuehueyaca. 
<span class="verse" id="EX25_20">20&#160;</span>Huan nopa querubines monequi quipatlajtose inieltlapal itzonpac nopa caxa para ma quiecahuilica. Huan moixnamictose nopa querubín elhuicac ehuani huan tlachixtose tlatzintla ipan itzajca nopa caxa, pampa nopona nitetlasojtlas. 
<span class="verse" id="EX25_21">21&#160;</span>Quema ya tlasencahuali itzajca, xijtlalica caxa ijtic nopa tepatlactli ica nopa tlanahuatili tlen nimitzmacas. 
<span class="verse" id="EX25_22">22&#160;</span>Huan nopona tlatlajco nopa querubines tlen mocahuaj iixco itzontzajca nopa caxa, nimechnamiquis huan nimechtlasojtlas. Quena, nopona itzonixco nopa caxa campa mocahuas nopa tepatlactli tlen quipiya nopa tlajtolsencahuali tlen ica nimocajtoc imohuaya, nimechmatiltis nochi notlanahuatilhua tlen nijpiya para inisraelitame. </div>
<div class='s'>Cuamesa para pantzi tlen quinextía para TOTECO itztoya tohuaya </div>
<div class='p'>
<span class="verse" id="EX25_23">23&#160;</span>“Xijchihuaca se cuamesa ica nopa cuahuitl acacia, huan quipiyas 90 centímetros ihuehueyaca, 45 centímetros ipatlajca, huan 65 centímetros ihuejcapanca. 
<span class="verse" id="EX25_24">24&#160;</span>Xijxahuaca nopa cuamesa ica senquistoc oro. Nojquiya xijchihuilica icorona tlen oro iixteno tlen inquiyecchijtoque. 
<span class="verse" id="EX25_25">25&#160;</span>Nojquiya yahualtic iixteno nopa cuamesa ma quipiya se icorona tlen chicome centímetros huan tlajco ihuejcapanca. Xijxahuaca nopa corona ica senquistoc oro tlen inquiyecchijtoque. 
<span class="verse" id="EX25_26">26&#160;</span>Nojquiya xijchihuilica nahui anillos tlen senquistoc oro tlen inquitlalilise ipan sese inacastla campa iicxicuayohua. 
<span class="verse" id="EX25_27">27&#160;</span>Monequi nopa anillos tlatzquitos itzala nopa corona nechca nopa cuamesa campa pehua iicxicuayo, huan ipan nopa anillos calaquis nopa cuahuitl huehueyac para ica inquihuicase nopa cuamesa. 
<span class="verse" id="EX25_28">28&#160;</span>Huan nopa cuahuitl huehueyac tlen ica inquiquechpanose nopa cuamesa monequi xijchihuaca ica acacia cuahuitl, huan xijxahuaca ica senquistoc oro. 
<span class="verse" id="EX25_29">29&#160;</span>Nojquiya xijsencahuaca platos, huejhueyi cucharas tlen oro, tepos huitzcucharas huan huejhueyi xarros para ipan inatecase. Huan ica nopa xarros xinechmacaca, na niimoTeco, nopa tlacajcahualistli tlen inquitoyahuase noixtla. 
<span class="verse" id="EX25_30">30&#160;</span>Huan iixco nopa mesa, monequi mojmostla inquitlalise noixpa nopa pantzi tlen tenextilía niitztoc imohuaya. </div>
<div class='s'>Nopa tlahuil quetzali </div>
<div class='p'>
<span class="verse" id="EX25_31">31&#160;</span>“Huan nojquiya xijsencahuaca se tlahuil quetzali tlen senquistoc oro tlen tlatejtepacholi ica martillo. Quipiyas se icuayo huan chicuase imacuayohua. Huan sesen pilcaxitzitzi tlen ipan tlatlatise quipiyas iyejyejca. Nesis queja se xochitl mimilijtoc huan se xochitl tlen cahuantoc, huan nochi iyejyejca monequi elis san se tlatectli oro. 
<span class="verse" id="EX25_32">32&#160;</span>Huan ica nopa chicuase imacuayohua tlen nopa tlahuil quetzali quipiyas, eyi imacuayohua quisas se lado huan ne seyoc eyi imacuayohua quisas ne seyoc lado. 
<span class="verse" id="EX25_33">33&#160;</span>Huan ipan sese imacuayo quipiyas eyi pilcaxitzitzi tlen quiyecchijtoque para nesis queja eyi ixochiyo nopa almendra. Sesen quipiyas se xochitl mimilijtoc huan se xochitl cahuantoc. Nochi chicuase imacuayo tlen quisase ipan icuayo nopa tlahuil quetzali quipiyase san se nopa xochitl. 
<span class="verse" id="EX25_34">34&#160;</span>Huan icuayo tlen eltoc tlatlajco nopa tlahuil quetzali quipiyas nahui pilcaxitzitzi ica inintlachiyalis queja ixochiyo se almendra. Sesen quipiyas se xochitl mimilijtoc huan se xochitl cahuantoc. 
<span class="verse" id="EX25_35">35&#160;</span>Campa quisa nopa achtohui ome imacuayohua ipan sesen lado icuayo, oncas se xochitl mimilijtoc itzala imacuayo. Huan nojquiya itzala ipan sesen lado nopa ompa huan expa imacuayohua oncas se xochitl mimilijtoc. Huajca quipiyas se xochitl mimilijtoc itzala nochi chicuase imacuayohua ipan nopa tlahuil quetzali. 
<span class="verse" id="EX25_36">36&#160;</span>Ixochiyo huan imacuayohua elis tlasencahuali ica san se tlatectli tlen senquistoc oro tlen tlatejtzontli ica martillo. </div>
<div class='p'>
<span class="verse" id="EX25_37">37&#160;</span>“Huan xijsencahuilica chicome piltlahuiltzitzi tlen inquitlatise para ma tlahuica ica iixmelac. 
<span class="verse" id="EX25_38">38&#160;</span>Nojquiya xijsencahuaca nopa cucharas para ica inquisehuise tlahuili ihuaya ipilplatotzitzi, huan nochi xiquinsencahuaca ica senquistoc oro. 
<span class="verse" id="EX25_39">39&#160;</span>Monequis queja 33 kilos tlen senquistoc oro para inquisencahuase huan inquiyectlalise nopa tlahuil quetzali. </div>
<div class='p'>
<span class="verse" id="EX25_40">40&#160;</span>“Ximotlachili para xijchihua nochi san queja na nimitznextilía amantzi nica ipan ni tepetl.  </div>
<div class='psalmlabel' id='EX26_0'> 26</div>
<div class='s'>Nopa cortinas para itzonixco nopa yoyon tiopamitl </div>
<div class='p'>
<span class="verse" id="EX26_1">1&#160;</span>“Xijsencahuili nopa yoyon tiopamitl majtlactli cortinas ica icpatl tlen lino tlamalintli hasta nelía canactzi, huan icpatl tlen iniijhuiyo borregojme tlen quipajtoque azultic, moradojtic huan chichiltic. Huan ma quixinepalo se tlen tlahuel quimati itequi para nesis iniixcopinca nopa elhuicac ehuani tlen inintoca querubines. 
<span class="verse" id="EX26_2">2&#160;</span>Huan sesen cortina quipiyas 12 metros huan tlajco ihuehueyaca, huan ipatlajca elis ome metro. Huan nochi nopa cortinas elis san se ininhuejhuexca. 
<span class="verse" id="EX26_3">3&#160;</span>Huan xijsalo nopa macuili cortinas san sejco. Huan nojquiya xijsalo nopa sequinoc macuili cortinas san sejco. Queja nopa quisas ome cortinas tlen nelía huehueyac. 
<span class="verse" id="EX26_4">4&#160;</span>Huan ipan se iteno nopa achtohui macuili cortinas tlen tijsalojtoc, xijchihuili tlailpili ica iojal tlen tijtenyahualos ica icpatl tlen azultic. Nojquiya san se tijchihuas ipan se iteno nopa sequinoc macuili cortinas tlen tijsalojtoc. 
<span class="verse" id="EX26_5">5&#160;</span>Ipan nopa achtohui tlasaloli tlen cortinas, xijchihuili 50 tlailpili huan ipan sesen xijcahua iojal. Teipa xijtenyahualos campa tijcahuili iojal ica icpatl azultic. Xijchihuili seyoc 50 ipan ne seyoc cortina tlen tijsalojtoc para ma moixnamiquica nopa 50 tlailpili ipan se cortina ica tlen eltoc ipan ne seyoc. 
<span class="verse" id="EX26_6">6&#160;</span>Huan xijsencahua 50 tepos chijcoli tlen senquistoc oro tlen ica tijsojsos nopa ome cortinas tlen tijsalojtoc, huan queja nopa elis san se tlamantli para itzonixco nopa yoyon tiopamitl. </div>
<div class='p'>
<span class="verse" id="EX26_7">7&#160;</span>“Huan nojquiya tijchihuas 11 cortinas ica se yoyomitl tetic tlen tlaxinepaloli ica iniijhuiyo oquich chivojme para elis queja se hueyi cuetlaxtli para tijtzontzacuas nopa yejyectzi yoyomitl tlen tijtlalijtoc itzonpac nopa yoyon tiopamitl. 
<span class="verse" id="EX26_8">8&#160;</span>Monequi nopa tzontzajcayotl tlen eltoc queja se hueyi cuetlaxtli tlen iniijhuiyo chivojme elis 13 metros huan tlajco ihuehueyaca, huan ome metro ipatlajca. Nochi nopa 11 cortinas monequi elis san se ihuejhuexca. 
<span class="verse" id="EX26_9">9&#160;</span>Huan inquisalose macuili cortinas san sejco, huan iyoca inquisalose nopa seyoc chicuase cortinas san sejco. Huan quema inajsitij ipan nopa chicuasempa cortina, xijcuelpachoca para inquihuiyonise iixmelac nopa yoyon tiopamitl campa ticalaquis. 
<span class="verse" id="EX26_10">10&#160;</span>Huan nojquiya ipan iteno nopa cortinas, xijchihuilica 50 tlailpili, sese ica iojal. Xijchihuilica 50 tlailpili ica iojal ipan se cortina, huan ipan ne se nojquiya san se xijchihua, 50 tlailpili sese ica iojal. Huan moixnamiquise nopa achtohui tlasaloli cortinas huan ne seyoc tlasaloli cortinas itejteno campa iojal. 
<span class="verse" id="EX26_11">11&#160;</span>Huan nojquiya xijsencahuas 50 tepos chijcoli tlen senquistoc bronce tlen ica quisojsos iojal nopa 50 tlailpili ipan iteno se cortina ica iojal nopa 50 tlailpili ipan iteno seyoc cortina, huan queja nopa elis san se itzontzajca queja se hueyi cuetlaxtli. 
<span class="verse" id="EX26_12">12&#160;</span>Huan tlajco se cortina mocahuas cuapilijtos iica nopa tiopamitl huan seyoc tlajco iixtla. 
<span class="verse" id="EX26_13">13&#160;</span>Huan nopa yoyomitl tlen mocahuas cuapilijtoc oncac quitzacuas nopa tiopamitl. Tlajco metro cuapilijtos se lado huan seyoc tlajco metro tlen cuapilijtos seyoc lado nopa tiopamitl. </div>
<div class='s'>Sequinoc itzontzajca nopa yoyon tiopamitl </div>
<div class='p'>
<span class="verse" id="EX26_14">14&#160;</span>“Huan nojquiya tijchihuilis seyoc itzontzajca para yas itzonixco nopa itzontzajca tlen eltoc queja se hueyi cuetlaxtli. Huan ya ni tijchihuas ica inincuetlaxo borregojme tlen quipiyaj se xihuitl huan tijpas inincuetlaxo ica chichiltic. Huan nopa najpa itzontzajca, xijchihua ica inincuetlaxo pesojme huan quitzacuas nopa itzontzajca tlen borregojme inincuetlaxo. </div>
<div class='s'>Icaltepanyo nopa yoyon tiopamitl </div>
<div class='p'>
<span class="verse" id="EX26_15">15&#160;</span>“Huan nojquiya xijchihuaca nopa miyac huapali tlen moquetztose xitlahuaque para mochihuase nopa caltechtli tlen nopa tiopamitl. Xiquinchihuaca nopa miyac huapali ica acacia cuahuitl. 
<span class="verse" id="EX26_16">16&#160;</span>Huan nochi huapali monequi elis nahui metro huan tlajco ihuehueyaca, huan 65 centímetros ipatlajca. 
<span class="verse" id="EX26_17">17&#160;</span>Huan sesen huapali quihuicas ome ima tlen huelis calaquis ipan seyoc huapali tlen moquetza inechca. Xiquinchihua nopa miyac huapali para nopa yoyon tiopamitl queja ni. 
<span class="verse" id="EX26_18">18&#160;</span>Xiquinsencahua 20 huapali tlen motequihuise ipan nopa caltechtli tlen eltoc ica sur. 
<span class="verse" id="EX26_19">19&#160;</span>Huan xiquinsencahua 40 icuatetoyo tlen senquistoc plata, huan nopa 20 huapali calaquise ipan nopa cuatetomitl para moquetzase xitlahuac. Sese huapali monequi quipiyas ome icuatetoyo tlatzintla para nopa ome ima. </div>
<div class='p'>
<span class="verse" id="EX26_20">20&#160;</span>“Huan nopa caltechtli tlen eltoc ica norte ipan nopa yoyon tiopamitl nojquiya quinpiyas 20 huapali. 
<span class="verse" id="EX26_21">21&#160;</span>Huan quinpiyas 40 icuatetoyo tlen plata. Ome icuatetoyo mocahuase tlatzintla se huapali, se ipan sese ima. 
<span class="verse" id="EX26_22">22&#160;</span>Huan para iica tiopamitl campa temo tonati xiquinchihuili chicuase huapali. 
<span class="verse" id="EX26_23">23&#160;</span>Nojquiya xiquinchihuili ome huapali para yas iica tiopamitl oncac ipan icalnacastla. 
<span class="verse" id="EX26_24">24&#160;</span>Nopa huapali tlen yas icalnacastla, monequi tlatzquis ica tepos chijcoli tlatzintla huan huejcapa. 
<span class="verse" id="EX26_25">25&#160;</span>Huajca para iica oncas chicueyi huapali huan 16 icuatetoyo tlen plata, ome icuatetoyo para sesen huapali. </div>
<div class='s'>Cuaixtlapali para nopa huapali </div>
<div class='p'>
<span class="verse" id="EX26_26">26&#160;</span>“Nojquiya xiquinchihuili cuaixtlapali tlen cuahuitl acacia. Xiquinchihua macuili cuaixtlapali para nopa huapali ipan se caltechtli, 
<span class="verse" id="EX26_27">27&#160;</span>huan seyoc macuili cuaixtlapali para nopa huapali ipan seyoc caltechtli. Huan xijchihua seyoc macuili para nopa huapali tlen yas campa temo tonati, iica tiopamitl. 
<span class="verse" id="EX26_28">28&#160;</span>Huan nopa cuaixtlapali tlen panos tlajco ipan ihuejcapanca nopa huapali monequi elis san se tlatectli cuahuitl huehueyac tlen ajsis se inacastla caltechtli hasta seyoc inacastla. 
<span class="verse" id="EX26_29">29&#160;</span>Huan xijxahua nopa miyac huapali huan nopa cuaixtlapali ica oro, huan xijchihua nopa anillos calteno campa calaquise nopa cuaixtlapali ica senquistoc oro. 
<span class="verse" id="EX26_30">30&#160;</span>Huan xijquetza nopa yoyon tiopamitl senquistoc queja nimitznextili nica tepeixco. </div>
<div class='s'>Cortina tlen más calijtic ipan nopa yoyon tiopamitl </div>
<div class='p'>
<span class="verse" id="EX26_31">31&#160;</span>“Nojquiya xijchihua se cortina ica lino icpatl tlen nelía canactzi huan icpatl tlen quipajtoque azultic, moradojtic huan chichiltic. Huan quema quixinepalohua nopa yoyomitl se yoyonchijquetl tlen cuali quimati itequi, ma ipan quixinepalos noelhuicac ejcahua na niimoTECO tlen inintoca querubines. 
<span class="verse" id="EX26_32">32&#160;</span>Huan xijpatlahuas nopa cortina huan tijcuapilos ica tepos chijcoli tlen oro ipan nahui tlaquetzali tlen cuahuitl acacia tlen tlaxahuali ica oro. Huan nopa tlaquetzali moquetzase ipan nahui cuatetomitl tlen plata. 
<span class="verse" id="EX26_33">33&#160;</span>Xijcuapilo nopa cortina itzala nopa tepos chijcoli. Huan iica nopa cortina xijtlali nopa caxa tlen quipiya notlanahuatilhua. Huan ni cortina quiiyocatlalis nopa achtohui cuarto Campa Tlatzejtzeloltic ica nopa seyoc cuarto tlen más calijtic tlen itoca Campa Más Tlatzejtzeloltic tlen quipiya nocaxa. </div>
<div class='p'>
<span class="verse" id="EX26_34">34&#160;</span>“Huan ipan nopa caxa xijtlali itzajca campa nimechtlasojtlas quema innechixtzacuilise imotlajtlacolhua. 
<span class="verse" id="EX26_35">35&#160;</span>Huan ipan nopa achtohui cuarto tlen más calteno quema aya ticajsi campa nopa cortina, xijtlali nopa cuamesa ica norte. Huan ipan san se nopa cuarto ica sur, xijtlali nopa tlahuil quetzali iixmelac nopa cuamesa </div>
<div class='s'>Cortinas campa calaquise ipan nopa yoyon tiopamitl </div>
<div class='p'>
<span class="verse" id="EX26_36">36&#160;</span>“Huan para campa ticalaquis ipan nopa achtohui cuarto ipan yoyon tiopamitl, xijchihua se cortina tlen tlaxinepaloli ica lino icpatl nelcanactzi huan ihuaya icpatl tlen azultic, moradojtic huan chichiltic. Ma quichihua se yoyonchijquetl tlen cuali quimati. 
<span class="verse" id="EX26_37">37&#160;</span>Huan nojquiya ni cortina xijcuapilo ica tepos chijcoli tlen senquistoc oro ipan macuili tlaquetzali tlen cuahuitl acacia tlen tijxahuas ica oro. Huan xijchihua macuili icuatetoyo tlen bronce tlen yas itzintla nopa macuili tlaquetzali.  </div>
<div class='psalmlabel' id='EX27_0'> 27</div>
<div class='s'>Tlaixpamitl campa quitlatise tlacajcahualistli </div>
<div class='p'>
<span class="verse" id="EX27_1">1&#160;</span>“Xijchihua se tlaixpamitl ica cuahuitl tlen itoca acacia. Huan elis cuadrado ica 2 metros huan 25 centímetros ihuehueyaca huan ipatlajca, huan quipiyas 1 metro huan 25 centímetros ihuejcapanca. 
<span class="verse" id="EX27_2">2&#160;</span>Huan ipan najcac iesquinajyo xijchihuili nahui icuacua tlen san se ininhuejhuexca. Xijsencahua ica san se tlatectli cuahuitl huan xijxahua ica nopa tepostli bronce. 
<span class="verse" id="EX27_3">3&#160;</span>Nojquiya xijchihuili nochi tlen quitequihuise nopona. Xijchihuili tlen ipan quitemase cuanextli, huan itepos palas, huan nopa huajcali para quiselis estli, huan nopa tepos chijcoli para ica quiitzquise nopa nacatl, huan nopa tepostli para tlicoli. Huan nochi tijsencahuas ica bronce. 
<span class="verse" id="EX27_4">4&#160;</span>Huan xijsencahuili se tlixictli tlen bronce ica ivarillas. Xijtlalili se anillo ipan sese inacastla para ica inquihuicase. 
<span class="verse" id="EX27_5">5&#160;</span>Huan xijsehui nopa tlixictli ipan nopa iteno tlen tlajco mocahua iijtico nopa tlaixpamitl, pampa ya nopa para ipan mosehuis tlixictli itzonpac campa oncas tlitl. 
<span class="verse" id="EX27_6">6&#160;</span>Nojquiya xijsencahua cuahuitl huehueyac para nopa tlaixpamitl para ica inquihuicase. Xijchihua ica cuahuitl acacia huan xijxahua ica bronce. 
<span class="verse" id="EX27_7">7&#160;</span>Huan nopa cuahuitl huehueyac tlen inquisencahuase, xijcalaqui ipan nopa anillos ipan sesen lado tlen nopa tlaixpamitl para huelis inquihuicase. 
<span class="verse" id="EX27_8">8&#160;</span>Xijsencahua nopa tlaixpamitl ica huapali, huan ma mocahua cacahuatic iijtic campa tlipitzase. Huan xijsencahua nochi senquistoc queja nimitznextili nica ipan ni tepetl. </div>
<div class='s'>Nopa calixpamitl </div>
<div class='p'>
<span class="verse" id="EX27_9">9&#160;</span>“Nojquiya tijsencahuilis tlen elis queja se calixpamitl tlen quiyahualos nopa yoyon tiopamitl. Huan xijchihuili se tlatzactli tlen cortinas tlen lino yoyomitl. Huan ihuehueyaca nopa lado ica sur elis 45 metros. 
<span class="verse" id="EX27_10">10&#160;</span>Huan nopa lado quipiyas 20 itlaquetzalo tlen moquetzas ipan 20 inincuatetoyo tlen nopa tepostli bronce. Huan xijtatacatzos nochi nopa tlaquetzali ica plata tlen quipiya se ianillo. Huan nojquiya xijchihua tepos chijcoli ica plata para ica tijtlatzquiltis nopa anillos ipan tlaquetzali ica nopa icuatetoyohua. 
<span class="verse" id="EX27_11">11&#160;</span>Nopa tlatzactli tlen cortinas ica norte elis san se, 45 metros ihuehueyaca. Huan xijcuapilo nopa cortinas ipan 20 tlaquetzali tlen tijtatacatzos ica plata tlen quipiya se ianillo, huan moquetzas nopa tlaquetzali ipan 20 cuatetomitl. Huan nopa tepos chijcoli nojquiya xijchihua ica plata. 
<span class="verse" id="EX27_12">12&#160;</span>Huan nopa cortinas tlen quitzacuas iica nopa yoyon tiopamitl campa huetzi tonati quipiyas 22 metros huan tlajco ihuehueyaca. Huan xijcuapilo ipan 10 tlaquetzali tlen moquetzas ipan 10 cuatetomitl. 
<span class="verse" id="EX27_13">13&#160;</span>Huan iixmelac nopa yoyon tiopamitl campa quisa tonati, nojquiya tijpatlahuas cortinas tlen ihuehueyaca 22 metros huan tlajco. 
<span class="verse" id="EX27_14">14&#160;</span>Huan oncas cortinas ipan sesen lado campa tlapojtoc para calaquise. Ipan se lado nopa cortinas quipiyase 7 metros huan quicuapilose ipan eyi tlaquetzali tlen moquetzas ipan eyi cuatetomitl. 
<span class="verse" id="EX27_15">15&#160;</span>Huan ipan ne seyoc lado nojquiya nopa cortina quipiyas 7 metros huan quicuapilojtose ipan eyi tlaquetzali tlen moquetzas ipan eyi cuatetomitl. </div>
<div class='s'>Cortinas para campa calaquise ipan calixpamitl </div>
<div class='p'>
<span class="verse" id="EX27_16">16&#160;</span>“Huan tlajco, campa tlapojtoc para calaquise, xijtlali se cortina tlen quipiyas 9 metros ihuehueyaca. Huan xijcuapilo nopa cortina ipan nahui tlaquetzali tlen moquetzas ipan nahui cuatetomitl. Huan nopa cortinas campa incalaquise monequi elis tlaxinepaloli ica lino icpatl tlen nelía canactzi ihuaya icpatl tlen azultic, moradojtic huan chichiltic. Huan quixinepalos se tlen tlahuel quimati itequi. 
<span class="verse" id="EX27_17">17&#160;</span>Huan tiquinixaltis ica plata nochi nopa tlaquetzali ipan nopa tlatzactli tlen cortinas yahualtic tlen nopa calixpamitl. Huan xijtatacatzos sesen tlaquetzali ica se tlatectli plata tlen quipiya ianillo. Nojquiya nochi nopa tlaquetzali quipiyase tepos chijcoli tlen plata, huan icuatetoyo tlen bronce. 
<span class="verse" id="EX27_18">18&#160;</span>Huan nopa tlatzactli tlen quitzacuas nopa calixpamitl tlen quiyahualohua nopa yoyon tiopamitl quipiyas 45 metros ihuehueyaca, huan 22 metros huan tlajco ipatlajca. Huan nopa tlatzactli tlen cortinas quipiyas 2 metros huan 25 centímetros ihuejcapanca. Huan nopa cortinas xijchihua ica lino tlamalintli nelcanactzi. 
<span class="verse" id="EX27_19">19&#160;</span>Nochi tlamantzitzi tlen quitequihuise ipan nopa tequitl tiopan calijtic huan nochi tepos chijcoli para ipan quicuapilose nopa tlamantzitzi elis tlen bronce. Huan nopa estacas para nopa yoyon tiopamitl huan nopa tlatzactli tlen cortinas monequi xijchihua ica bronce. </div>
<div class='s'>Aceite para tlahuil quetzali </div>
<div class='p'>
<span class="verse" id="EX27_20">20&#160;</span>“Huan xiquinnahuati nopa israelitame ma quihualicaca aceite tlen más cuali tlen quisa quema quitisij olivas. Huan inquitequihuise para tlahuili nochipa ma tlatlatos. 
<span class="verse" id="EX27_21">21&#160;</span>Huan nopa tlahuil quetzali moquetzas ipan nopa achtohui cuarto ipan nopa yoyon tiopamitl campa timopantise. Nopa cuarto eltoc iixmelac nopa cortina tlen quitzacua campa mocahua nopa caxa ipan nopa cuarto Campa Más Tlatzejtzeloltic. Huan Aarón huan itelpocahua quitlatise nopa tlahuili noixtla, na niimoTECO, sesen tiotlac. Huan tlatlatos hasta ica ijnaloc. Huan ni tlanahuatili monequi quichihuase israelitame huan iniixhuihua ama huan teipa.  </div>
<div class='psalmlabel' id='EX28_0'> 28</div>
<div class='s'>Ininyoyo nopa totajtzitzi </div>
<div class='p'>
<span class="verse" id="EX28_1">1&#160;</span>“Xijnotza ma huala moicni Aarón huan itelpocahua Nadab, Abiú, Eleazar huan Itamar para huelis tiquiniyocatlalis para na. Pampa niquintlapejpenijtoc ipan nochi israelitame para ma elica totajtzitzi tlen nechtequipanose. 
<span class="verse" id="EX28_2">2&#160;</span>Huan xijsencahuili moicni Aarón iyoyo tlen tlatzejtzeloltic para ica nechtequipanos. Huan iyoyo monequi elis nelía yejyectzi para nochi quitlepanitase pampa queja nopa quinamiqui ihueyitilis nopa hueyi tequitl tlen quichihuas noixtla. 
<span class="verse" id="EX28_3">3&#160;</span>Huan nochi tlacame tlen tlalnamiquij para tlasencahuase huan tlen niquinmacatoc yajatili, xiquinilhui ma hualaca para quichihuaquij Aarón iyoyo tlen quinextis para yajaya itztoc iyoca tlen sequinoc totajtzitzi, pampa yajaya elis nototajtzi para nechtequipanos. </div>
<div class='s'>Iyoyo nopa hueyi totajtzi </div>
<div class='p'>
<span class="verse" id="EX28_4">4&#160;</span>“Huan ya ni nopa yoyomitl tlen monequi quisencahuilise Aarón para moquentis: iyolixpantzajca, ipantzajca tlen ax quipiya imangas, iyoyo tlen huehueyac, ipaniyoyo ica itlachijchihualo, icuatzajca huan itzinquechilpica. Ma quichihuaca ni yoyomitl para moicni Aarón huan nojquiya ma quinchihuilica ininyoyo itelpocahua para huelis nechtequipanose queja nototajtzitzi. 
<span class="verse" id="EX28_5">5&#160;</span>Huan tlen quipiyaj tlalnamiquistli quichihuase ininyoyo ica piltepos cadenatzitzi tlen oro huan ica icpatl tlen azultic, moradojtic, huan chichiltic, huan quixinepalose ica lino icpatl tlen tlamalintli nelía canactzi. </div>
<div class='s'>Iixpantzajcayo nopa hueyi totajtzi </div>
<div class='p'>
<span class="verse" id="EX28_6">6&#160;</span>“Huan quichihuase nopa ixpantzajcayotl ica miyac piltlajco ilpicayotl tlen tlaxinepaloli tlen oro tlen nelcanactzi, huan icpatl tlen azultic, moradojtic huan chichiltic, huan ica lino icpatl tlamalintli nelcanactzi. Huan monequi quichihuase tlacame tlen nelía cuali quimatij tlasencahuaj. 
<span class="verse" id="EX28_7">7&#160;</span>Monequi iixpantzajcayo elis ome tlatectli tlen yoyomitl tlen moixnamiquis iajcolpa, huan iyolixco huan iica mocahuas se iyoyo. 
<span class="verse" id="EX28_8">8&#160;</span>Huan iixpantzajcayo huan itzinquechilpica monequi elis tlen san se tlaxinepaloli yoyomitl. Huan itzinquechilpica ica tlen quiilpis iyoyo elis yejyectzi tlasencahuali. Xijxinepaloca nopa yoyomitl ica piltlajco ilpicayotl tlen tlaxinepaloli ica oro tlen canactzi, huan icpatl tlen lino tlen tlamalintli nelía canactzi, huan icpatl tlen quipajtoque azultic, moradojtic huan chichiltic. </div>
<div class='p'>
<span class="verse" id="EX28_9">9&#160;</span>“Huan xijcui ome piltetzitzi tlen itoca ónice huan ipani xijtejtequi huan xiquijcuilo inintoca nochi itelpocahua Israel. 
<span class="verse" id="EX28_10">10&#160;</span>Chicuase inintoca xijtejtequi ipan se tetl huan chicuase ipan ne seyoc tetl. Huan xiquijcuilo inintoca queja tlacajtiyajque. 
<span class="verse" id="EX28_11">11&#160;</span>Quema quitlalise nopa tocayotl ipan nopa tetl, monequi quitejtequise queja elisquía se sello. Huajca nopa ome tetini quipiyase nochi inintoca itelpocahua Israel. Huan itejteno sesen tetl xijsencahua ipiltencuayo tlen senquistoc oro tlen inquiyectlalijtoque. 
<span class="verse" id="EX28_12">12&#160;</span>Huan xijtlali nopa ome tetl iajcolpa nopa ixpantzajcayotl para nopa totajtzi nochipa quihuicas inintoca itelpocahua Israel iajcolpa para ma nechilnamiquiltijtinemi na, niimoTECO tlen inijuanti. 
<span class="verse" id="EX28_13">13&#160;</span>Huan xijtlatzquiltis nopa piltetzitzi ipan oro. 
<span class="verse" id="EX28_14">14&#160;</span>Huan xijchihua ome piltlajco ilpicayotzitzi tlen tlaxinepaloli tlen oro tlen nelía canactzi. Huan nopa piltlajcoilpicayotzitzi quitlatzquiltise ipan ipiltencuayohua nopa ónice tetini iajcolpa. </div>
<div class='s'>Iyolixpantzajcayo nopa hueyi totajtzi </div>
<div class='p'>
<span class="verse" id="EX28_15">15&#160;</span>“Teipa ica miyac cuidado, xijchihuaca nopa yolixpantzajcayotl tlen quipiyas tlen inmechnextilis tlaque nopaquilis na, niimoTECO Dios. Huan xijtequihui nopa piltepos cadenatzitzi tlen oro, huan lino icpatl tlamalintli nelcanactzi, huan icpatl tlen quipajtoque azultic, moradojtic huan chichiltic queja tijtequihui ipan nopa ixpantzajcayotl. 
<span class="verse" id="EX28_16">16&#160;</span>Monequi tijcuelpachos para tijchihuas se bolsa tlen ompamitl. Ihuehueyaca huan ipatlajca nopa bolsa elis 22 centímetros huan tlajco, pampa cuadradojtic. 
<span class="verse" id="EX28_17">17&#160;</span>Huan iixtla xijtlatzquiltili nahui pamitl ica piltetzitzi tlen yejyectzitzi. Ipan nopa achtohui pamitl xijtlatzquiltili se piltetzi tlen itoca rubí, se topacio huan se sardónice. Ya ni elis nopa achtohui pamitl. 
<span class="verse" id="EX28_18">18&#160;</span>Ipan nopa ompa pamitl, xijtlatzquiltili se esmeralda, se zafiro huan se diamante. 
<span class="verse" id="EX28_19">19&#160;</span>Huan ipan nopa expa pamitl xijtlatzquiltili se jacinto, se ágata huan se amatista. 
<span class="verse" id="EX28_20">20&#160;</span>Huan ipan nopa najpa pamitl xijtlatzquiltili se berilo, se ónice huan se jaspe. Nochi ni piltetzitzi monequi tlatzquitose ipan ininpiltencuayotzitzi tlen oro tlen mocahuas inintejteno huan inquiyecchihuase. 
<span class="verse" id="EX28_21">21&#160;</span>Huan imiyaca nopa piltetzitzi monequi elis queja imiyaca itelpocahua Israel, majtlactli huan ome. Huan sesen piltetzi quiixnextis se itelpoca Israel huan inquitejtequise ipan sesen tetl queja se pilsellojtzi tlen quipiyas san se itoca se itelpoca Israel. </div>
<div class='p'>
<span class="verse" id="EX28_22">22&#160;</span>“Huan para quitatacatzos nopa yolixpantzajcayotl ipan nopa ixpantzajcayotl, xijchihuili piltlajco ilpicayotzitzi tlen tlaxinepaloli ica piltepos cadenatzitzi tlen canactzi huan senquistoc oro. 
<span class="verse" id="EX28_23">23&#160;</span>Huan teipa xijchihua ome anillos tlen oro, se ipan sesen iesquinajyo ica huejcapa ipan nopa yolixpantzajcayotl. 
<span class="verse" id="EX28_24">24&#160;</span>Nopa ome piltlajco ilpicayotzitzi panose ipan nopa ome anillos tlen eltoc iajcoltipa nopa ixpantzajcayotl. Queja nopa xijtlatzquiltis nopa yolixpantzajcayotl ica nopa ixpantzajcayotl. 
<span class="verse" id="EX28_25">25&#160;</span>Nojquiya ininyecapa nopa piltlajco ilpicayotzitzi moilpise ipan nopa anillos tlen eltoc iajcoltipa nopa ixpantzajcayotl. 
<span class="verse" id="EX28_26">26&#160;</span>Teipa xijchihua seyoc ome anillos tlen oro huan xiquintatacatzo nopa ome esquinas tlen tlatzintla ipan nopa yolixpantzajcayotl, pero xiquintatacatzos nopa ome anillos itzala nopa yolixpantzajcayotl campa moteca ipan tlen quipantzacua. 
<span class="verse" id="EX28_27">27&#160;</span>Huan teipa xijchihua seyoc ome anillos ipan nopa ixpantzajcayotl, se ipan sesen lado iijtic nechca itzinquechilpica. 
<span class="verse" id="EX28_28">28&#160;</span>Huan teipa xiquilpi nopa anillos tlen tlatzintla ipan nopa yolixpantzajcayotl ipan ni anillos ipan nopa ixpantzajcayotl ica se listón azultic para nopa yolixpantzajcayotl ma motlali huan ma mocahua cuali ipan nopa ixpantzajcayotl campa itlajcoya huan ax papatlaca. 
<span class="verse" id="EX28_29">29&#160;</span>Huan yeca quema calaquis Campa Tlatzejtzeloltic Aarón nochipa huelis quihuicas inintoca itelpocahua Israel iyolixco ipan nopa iyolixpantzajcayo huan nechilnamiquiltis na, niimoTECO, tlen inijuanti. </div>
<div class='s'>Nopa Urim huan Tumim para quipantise ipaquilis Toteco </div>
<div class='p'>
<span class="verse" id="EX28_30">30&#160;</span>“Huan iijtic nopa yolixpantzajcayotl campa ibolsa, xijtlali nopa Urim huan nopa Tumim, nopa dados tlatzejtzeloltic tlen na niimoTECO, tlen inquitequihuise quema monequis inquimatise ‘quena’ nopaquilis se tlamantli, o ‘axtle’. Huan Aarón quihuicas iyolixpa nopa Urim huan Tumim, nopa dados tlatzejtzeloltic tlen na niimoTECO, quema calaquis noixtla. </div>
<div class='p'>
<span class="verse" id="EX28_31">31&#160;</span>“Huan xijchihua iyoyo huehueyac tlen senquistoc azultic tlen moquentis itzala nopa ixpantzajcayotl. 
<span class="verse" id="EX28_32">32&#160;</span>Huan monequi xijquechtequis campa calaquis itzonteco nopa totajtzi. Huan campa quiquechtequise monequi quicuelpachose se quentzi huan quiyahualose ica icpatl para mochihuas se yejyectzi tlajtzontli tlayahualoli para ax tzayanis iquechtla. 
<span class="verse" id="EX28_33">33&#160;</span>Huan icuejtejteno nopa iyoyo huehueyac monequi xijchihua se tlajtzontli yejyectzi campa xiquixcopina nopa cuatlactli granada ica icpatl azultic, moradojtic huan chichiltic para ma quiyahualo icuejteno. Huan tlajco nopa granadas monequi xijcuapilojtiyas pilcampanajtzitzi tlen oro. 
<span class="verse" id="EX28_34">34&#160;</span>Monequi elis se pilcampanajtzi tlen oro huan teipa se granada tlajtzontli, teipa seyoc pilcampanajtzi tlen oro huan seyoc granada tlajtzontli, huan queja nopa yajtiyas ipan nochi itejteno. 
<span class="verse" id="EX28_35">35&#160;</span>Huan ya nopa moquentis Aarón quema nechtequipanos na, niimoTECO, calijtic Campa Más Tlatzejtzeloltic. Huan quema Aarón calaquis o quisas ipan nopa cuarto tzilinis nopa pilcampanajtzitzi tlen oro para ax miquis. </div>
<div class='s'>Nopa piltepos patlactzi tlen oro </div>
<div class='p'>
<span class="verse" id="EX28_36">36&#160;</span>“Nojquiya xijsencahua se tlatectli oro tlen canactzi queja se piltepos patlactzi queja se credencial huan ipan xijtejtequi se tlajcuiloli queja campa quisencahuaj se sello huan quiijtos: TLAIYOCATLALILI PARA TOTECO. 
<span class="verse" id="EX28_37">37&#160;</span>Huan xiquilpi nopa piltepos patlactzi ica se listón azultic iixtla ipan icuatzajcayo. 
<span class="verse" id="EX28_38">38&#160;</span>Huan nopa piltepos patlactzi mocahuas cuapilijtos ipan icuaixco Aarón. Huan quema nopa israelitame quiiyocatlalise tlacajcahualistli para na huan quihualicase, intla aya senquistoc tlapajpactic nopa tlacajcahualistli noixtla na, niimoTECO, huajca Aarón ica nopa piltepos patlactzi huelis quihuicas inintlaixpanolhua tlen quiajsitoque nopa tlacajcahualistli. Huan niquitas nopa tlacajcahualistli tlen nopa israelitame nechmacase para tlatzejtzeloltic huan nijselis. Yeca Aarón monequi motlalilis nopa cuatzajcayotl ica nopa piltepos patlactzi nochipa quema calaquis tiopan calijtic noixtla. </div>
<div class='s'>Ininpaniyoyo nopa totajtzitzi </div>
<div class='p'>
<span class="verse" id="EX28_39">39&#160;</span>“Huan xijchihuili ipaniyoyo nopa hueyi totajtzi tlen tlaxinepaloli ica icpatl tlen lino tlamalintli nelía canactzi. Huan nojquiya icuatzajcayo quichihuase ica lino, huan xijchihua itzinquechilpica huan ma quipiya itlachijchihualo tlen yejyectzi. 
<span class="verse" id="EX28_40">40&#160;</span>Huan nojquiya xiquinchihuili itelpocahua Aarón ininpaniyoyo, huan inintzinquechilpijca ica itlachijchihualo huan inincuatzajca. Huan ica nopa ininyoyo yejyectzi, nochi tlacame quintlepanitase. Nelía quinamiqui quipiyase ininhueyitilis ipampa nopa hueyi tequitl tlen quichihuase noixtla. </div>
<div class='p'>
<span class="verse" id="EX28_41">41&#160;</span>“Huajca ica nochi ni yoyomitl xiquinyoyonti moicni Aarón huan itelpocahua. Teipa xiquinajalti ica aceite ipan inintzonteco huan xiquiniyocatlali para na. Huan queja nopa xiquintequimaca ma nechtequipanoca queja totajtzitzi. 
<span class="verse" id="EX28_42">42&#160;</span>Huan nojquiya xiquinchihuili inintlatzintlanyoyo ica nopa cuali yoyomitl lino para ma motlalilica tlatzintla nopa sequinoc ininyoyo. Huan quintzacuas tlen inintzinquechtla hasta ininmetztomahuiya. 
<span class="verse" id="EX28_43">43&#160;</span>Huan Aarón huan itelpocahua monequi moquentise quema calaquise tiopan calijtic para nechtequipanose, o quema monechcahuise campa nopa tlaixpamitl ipan nopa cuarto Campa Tlatzejtzeloltic. Huan intla moquentise tlen nimechilhuía, ax motlajtlacoltise huan miquise. Nochi ni tlanahuatili elis para Aarón huan itelpocahua para nochipa.  </div>
<div class='psalmlabel' id='EX29_0'> 29</div>
<div class='s'>Xiquiniyocatlali nopa totajtzitzi para TOTECO </div>
<div class='p'>
<span class="verse" id="EX29_1">1&#160;</span>“Huan ya ni tlen monequi xijchihua para tiquiyocatlalis Aarón huan itelpocahua ma elica nototajtzitzi. Xijcui se becerro huan ome oquich borregojme tlen nelía cuajcualme huan ax tleno ax cuali quipiyaj. 
<span class="verse" id="EX29_2">2&#160;</span>Huan ica harina tlen trigo tlen ax quipiya tlasonejcayotl, xijchihua pantzi. Huan nojquiya xijchihua tortas tlen quipiya aceite. Huan xijchihua seyoc pantzi tlen nesis queja tlaxcali huactoc tlen tiquixajalos ica aceite. 
<span class="verse" id="EX29_3">3&#160;</span>Huan xijtema nochi ni pantzi ipan se chiquihuitl, huan xinechmaca na niimoTeco ipan tlaixpamitl ica nopa becerro huan nopa ome oquich borregojme. 
<span class="verse" id="EX29_4">4&#160;</span>Huan xijhualica Aarón huan itelpocahua ipan icalixpa nopa yoyon tiopamitl campa timopantise nechca campa calaquise, huan nopona xiquinpajpacas ica atl. </div>
<div class='s'>Pejqui itequi nopa achtohui hueyi totajtzi </div>
<div class='p'>
<span class="verse" id="EX29_5">5&#160;</span>“Huan xijcui nopa yejyectzi yoyomitl tlen inquisencahuilijtoque huan xijyoyonti Aarón ica nopa ixpantzajcayotl, nopa yolixpantzajcayotl, huan ica ipaniyoyo. Huan xiquilpi ipan nopa ixpantzajcayotl ica nopa tlajco ilpicayotl. 
<span class="verse" id="EX29_6">6&#160;</span>Huan xijtlalis ipan itzonteco nopa cuatzajcayotl. Huan ipan nopa cuatzajcayotl xijtlali nopa piltepos patlactzi tlen oro tlen quiijtohua: TLAIYOCATLALILI PARA TOTECO. 
<span class="verse" id="EX29_7">7&#160;</span>Huan xijcuis nopa aceite para tiquinajaltis tlacame huan tlamantli para tiquiniyocatlalis para na, niimoTECO, huan xicajalti ipan itzonteco Aarón para xiquiyocatlali para nechtequipanos na, niimoTeco. 
<span class="verse" id="EX29_8">8&#160;</span>Huan xiquinhualica itelpocahua huan xiquinyoyonti ica nopa yoyomitl tlen inquisencajque para inijuanti. 
<span class="verse" id="EX29_9">9&#160;</span>Huan xiquintlajcoilpi huan xiquintlalili inincuatzajca, huan inijuanti quiselise nopa tequitl ica nochi nopa tlanahuatili huan elise totajtzitzi noixtla para nochipa. Queja ni, huajca xiquiniyocatlali Aarón huan itelpocahua. </div>
<div class='s'>Tlacajcahualistli para quiniyocatlalis nopa totajtzitzi </div>
<div class='p'>
<span class="verse" id="EX29_10">10&#160;</span>“Xijhuica nopa becerro iixtla nopa yoyon tiopamitl, huan Aarón huan itelpocahua ma quitlalica ininma ipan itzonteco nopa becerro. 
<span class="verse" id="EX29_11">11&#160;</span>Teipa xijmicti nopa becerro noixtla na, niimoTECO, ipan nopa calixpamitl ipuertajteno campa calaquise nopa yoyon tiopamitl campa timopantise. 
<span class="verse" id="EX29_12">12&#160;</span>Huan xijcui se quentzi ieso nopa becerro huan xijtlali ica momacpil ipan nochi nahui icuacua nopa tlaixpamitl campa quitlatise tlacajcahualistli. Huan nopa estli tlen mocahuas, xijtoyahua nechca itzintla nopa tlaixpamitl. 
<span class="verse" id="EX29_13">13&#160;</span>Teipa xijcui nochi nopa tlachiyajcayotl iijtico nopa becerro, huan tlen eltoc ipan ieltapach huan ipan ieyo, huan nochi ni tlachiyajcayotl huan nojquiya ieyo xijtlati ipan nopa tlaixpamitl. 
<span class="verse" id="EX29_14">14&#160;</span>Pero inacayo nopa becerro, ica icuetlaxo huan icuitl, xijhuica huejca, campa ax onca caltini huan xijtlatiti. Huan ni becerro elis se tlacajcahualistli para tlajtlacoli. </div>
<div class='p'>
<span class="verse" id="EX29_15">15&#160;</span>“Huan nojquiya xijcui se tlen nopa oquich borregojme, huan Aarón ihuaya itelpocahua ma quitlalica ininma ipan itzonteco. 
<span class="verse" id="EX29_16">16&#160;</span>Huan xijmicti nopa oquich chivo huan ieso xijtzejtzelo yahualtic tlaixpamitl ipan iquespa. 
<span class="verse" id="EX29_17">17&#160;</span>Huan inacayo nopa oquich borrego, xijhuejhuelos. Huan xijpajpaca icuitlaxcol huan imetz, huan xijtencahua ipan tlaixpamitl ihuaya itzonteco huan nopa sequin tlen tijhuejhuelojtoc. 
<span class="verse" id="EX29_18">18&#160;</span>Huan xijtlatis nochi nopa oquich borrego ipan nopa tlaixpamitl. Huan ya ni elis se tlacajcahualistli tlatlatili para na, niimoTECO. Huan nelía ajhuiyac mijmiyotis huan nechpactis, pampa elis se tlacajcahualistli tlatlatili tlen innechmacaj ica tlitl. </div>
<div class='p'>
<span class="verse" id="EX29_19">19&#160;</span>“Teipa xijcui nopa seyoc oquich borrego, huan Aarón huan itelpocahua quitlalise ininma ipan itzonteco. 
<span class="verse" id="EX29_20">20&#160;</span>Huan xijmicti nopa oquich borrego, huan xijcui quentzi ieso huan xijpolo itzintla ininnacas tlen ininnejmatl Aarón huan itelpocahua. Nojquiya xijpolo quentzi nopa estli ipan ininhueyi macpil huan ininhueyi xocpil tlen ininnejmatl. Huan xijtzejtzelo nopa estli yahualtic itejteno nopa tlaixpamitl Campa Quitlatise Tlacajcahualistli campa iquejquespa. 
<span class="verse" id="EX29_21">21&#160;</span>Huan xijcui quentzi nopa estli ipan tlaixpamitl huan quentzi nopa aceite tlen ica titlaiyocatlalía, huan xiquijtzelo ipan Aarón huan ipan iyoyo, huan ipan itelpocahua huan ipan ininyoyo nojquiya. Huan ica ya nopa Aarón huan itelpocahua huan ininyoyo elis tlatzejtzeloltic huan tlaiyocatlalili para na, niimoTeco. </div>
<div class='p'>
<span class="verse" id="EX29_22">22&#160;</span>“Teipa xijquixtili ichiyajca nopa oquich borrego. Xijcui nopa tlachiyajcayotl campa icuitlapil, icuitlaxcol huan ieltapach. Huan xijcui nopa ome ieyo huan ininchiyajca, huan nopa imetz tlen inejmatl, pampa ica nopa tlacajcahualistli tlen nopa oquich borrego tiquintequitlalis Aarón huan itelpocahua para nechtequipanose. 
<span class="verse" id="EX29_23">23&#160;</span>Nojquiya xijcui se pantzi tlen nopa chiquihuitl tlen quipiya pantzi tlen ax quipiya tlasonejcayotl tlen eltoc noixtla na, niimoTECO. Huan nojquiya xijcui se torta tlen quipiya aceite huan se ne seyoc pantzi tlen nesi queja tlaxcali huactoc tlen inquiixajalojtoque ica aceite. 
<span class="verse" id="EX29_24">24&#160;</span>Huan nochi ni pantzi huan ichiyajca nopa borrego, xijtlali imaco Aarón huan ininmaco itelpocahua. Huan inijuanti quihuisose noixtla, niimoTECO, pampa ya nopa elis se tlacajcahualistli tlen inquihuisose noixtla para innechmacase. 
<span class="verse" id="EX29_25">25&#160;</span>Teipa xijcui tlen ininma nochi tlen quihuisojque noixtla huan xijtlali ipan nopa tlaixpamitl noixtla para se tlacajcahualistli tlatlatili. Huan nopa tlacajcahualistli mijmiyotis ajhuiyac huan nechpactis na niimoTECO. Ya ni elis se tlacajcahualistli tlatlatili tlen innechmacaj ipan tlitl. </div>
<div class='s'>Inintlacualis nopa totajtzitzi </div>
<div class='p'>
<span class="verse" id="EX29_26">26&#160;</span>“Huan teipa xijcui iyolix nopa oquich borrego tlen ica tijtequitlalía Aarón para nechtequipanos, huan xijhuisos noixtla, nimoTECO, huan teipa nopa iyolix elis para ta, Moisés. 
<span class="verse" id="EX29_27">27&#160;</span>Huan nochipa quema tiquiniyocatlalis tlacame para ma elica totajtzitzi, Aarón huan itelpocahua quiselise iyolix huan imetz nopa borrego tlen quihuisojque noixtla para nechmacase. 
<span class="verse" id="EX29_28">28&#160;</span>Quena, ya ni elis se tlanahuatili para nochipa para xiquinmaca Aarón huan itelpocahua iyolix huan imetz se tlacajcahualistli. Amo quema ma quiilcahuaca israelitame para quinmacase ni nacatl nopa totajtzitzi, yonque temacaj se tlacajcahualistli para moyoltlalise nohuaya, niimoTECO, o temacaj se tlacajcahualistli para nechtlascamatilise. Ya ni quinamiqui quiselise totajtzitzi para iniaxca. </div>
<div class='s'>Nopa hueyi totajtzi </div>
<div class='p'>
<span class="verse" id="EX29_29">29&#160;</span>“Huan nochi ni iyoyo Aarón tlen tlatzejtzeloltic teipa elis para nopa itelpoca tlen quitoquilis ipan itequi queja nopa hueyi totajtzi tlen más quipiya tequihuejcayotl. Huan queja nopa, ni yoyomitl panos tlen se itelpoca hasta se iixhui, huan hasta se iixhui itelpoca. Sesen tlen quiselis ni tequitl para elis hueyi totajtzi tlen ama quitocarohua Aarón, nojquiya quiselis ni yoyomitl tlen ihuaya yohui ni tequitl. Quiselise quema quiniyocatlalise sese ica aceite para quintequitlalise para nechtequipanose, niimoTeco. 
<span class="verse" id="EX29_30">30&#160;</span>Huan nopa itelpoca Aarón tlen quitocaros quiselis itequi teipa, monequi moquentis ni yoyomitl tlatzejtzeloltic para chicome tonali, huan teipa quena, huelis pehuas tequitis ipan nopa achtohui cuarto Campa Tlatzejtzeloltic. </div>
<div class='p'>
<span class="verse" id="EX29_31">31&#160;</span>“Huan xijcui inacayo nopa oquich borrego tlen tijtequihuijtoc para tiquiniyocatlalis Aarón huan itelpocahua, huan xijcacatzo campa tlapajpactic noixtla niimoTECO. 
<span class="verse" id="EX29_32">32&#160;</span>Huan Aarón huan itelpocahua quicuase inacayo nopa oquich borrego ihuaya nopa pantzi tlen eltos ipan nopa chiquihuitl ipan calixpamitl nechca campa calaquise ipan nopa yoyon tiopamitl. 
<span class="verse" id="EX29_33">33&#160;</span>Quena, san inijuanti huelis quicuase ni tlacajcahualistli tlen tijtequihui quema tiquiniyocatlali para ma nechtequipanoca na, niimoTECO. Axaca más hueli quicuas, san inijuanti, pampa nopa nacatl huan nopa pantzi tlaiyocatlalili, huan tlatzejtzeloltic para na. 
<span class="verse" id="EX29_34">34&#160;</span>Huan intla mocahuas quentzi pantzi o quentzi nacatl hasta hualmostla, monequi xijtlatis, ayoc huelis quicuase pampa tlaiyocatlalili para na. </div>
<div class='p'>
<span class="verse" id="EX29_35">35&#160;</span>“Huajca para chicome tonali tiquinchihuilijtiyas Aarón huan itelpocahua nochi tlen nimitznahuatía para tiquiniyocatlalis ma nechtequipanoca. 
<span class="verse" id="EX29_36">36&#160;</span>Ipan sesen tonal xinechmaca, niimoTECO, se becerro queja se tlacajcahualistli para nechixtzacuilis inintlajtlacolhua. Nojquiya xijpajpaca nopa tlaixpamitl noixtla ica se tlacajcahualistli tlen inquitencahuase ipani. Mojmostla xicalti nopa tlaixpamitl ica aceite para tiquiyocacahuas para na, niimoTeco. 
<span class="verse" id="EX29_37">37&#160;</span>Para chicome tonali xijtencahua tlacajcahualistli huan xijpajpacas nopa tlaixpamitl para elis tlahuel tlatzejtzeloltic, huan nochi tlen quiajsis nopa tlaixpamitl elis tlatzejtzeloltic, tlaiyocatlalili para na. </div>
<div class='s'>Tlacajcahualistli tlatlatili tlen monequi mojmostla </div>
<div class='p'>
<span class="verse" id="EX29_38">38&#160;</span>“Huan teipa mojmostla xiquintencahua ipan nopa tlaixpamitl ome pilborregojtzitzi tlen quipiyaj sese xihuitl. 
<span class="verse" id="EX29_39">39&#160;</span>Xijtencahua se pilborregojtzi ica ijnaloc huan se pilborregojtzi xinechmaca quema oncalaqui tonati. 
<span class="verse" id="EX29_40">40&#160;</span>Huan ica nopa pilborregojtzi ica ijnaloc, xijtencahua ome litros huan tlajco harina tlen más cuali tlaxacualoli ica se litro aceite tlen tlatejtejtzontli tlen olivas. Huan nojquiya xijtecas ipan tlaixpamitl se litro xocomeca atl. Ya nopa se tlacajcahualistli tlen quitoyahuase para nechmacase. 
<span class="verse" id="EX29_41">41&#160;</span>Huan ne seyoc pilborregojtzi xinechmaca, niimoTECO, ica tiotlac quema oncalaqui tonati. Huan nojquiya ma nechmacaca nopa harina queja quichijque ica nopa tlacajcahualistli tlen ica ijnaloc, huan ma nechmacaca xocomeca atl queja quitoyajque ipan tlaixpamitl ijnaloc. Huan ya ni elis se tlacajcahualistli para na tlen innechmacase ipan tlitl huan mijmiyotis ajhuiyac huan nechpactis. 
<span class="verse" id="EX29_42">42&#160;</span>Ya ni elis nopa ome tlacajcahualistli tlen monequi inquichihuase mojmostla para ama huan teipa. Huan inquitencahuase noixtla na, niimoTECO, ni tlacajcahualistli ipan nopa tlaixpamitl campa tlatlatise ipan nopa calixpamitl nechca campa ipuerta ipan nopa yoyon tiopamitl campa timopantise. Huan nopona nimechcamahuis. 
<span class="verse" id="EX29_43">43&#160;</span>Quena, nopona nojquiya niquinnamiquis nopa israelitame. Huan nopa yoyon tiopamitl elis tlatzejtzeloltic pampa quipiyas notlatlanex. 
<span class="verse" id="EX29_44">44&#160;</span>Huajca niquiyocatlalis para na nopa tiopamitl campa timopantise, huan nopa tlaixpamitl campa tlatlatise. Huan niquiniyocatlalis Aarón huan itelpocahua para ma elica nototajtzitzi huan nochi elise tlatzejtzeloltique. 
<span class="verse" id="EX29_45">45&#160;</span>Huan na nimocahuas para niitztos tlatlajco israelitame huan na nielis niininTeco. 
<span class="verse" id="EX29_46">46&#160;</span>Huan inijuanti nechixmatise para na niDIOS niininTECO tlen niquinquixti ipan tlali Egipto para nimocahuas huan niitztos ininhuaya. Quena, na niDIOS, niininTECO.  </div>
<div class='psalmlabel' id='EX30_0'> 30</div>
<div class='s'>Nopa tlaixpamitl para copali </div>
<div class='p'>
<span class="verse" id="EX30_1">1&#160;</span>“Nojquiya xijchihua se tlaixpamitl para ipan inquitlatise copali. Xijchihua ica nopa cuahuitl tlen itoca acacia. 
<span class="verse" id="EX30_2">2&#160;</span>Huan ihuehueyaca iixtla monequi elis 45 centímetros huan ipatlajca nojquiya 45 centímetros para elis cuadradojtic, huan ihuejcapanca elis 90 centímetros. Huan iixco nopa tlaixpamitl huan icuacua monequi elis san se tlatectli cuahuitl. 
<span class="verse" id="EX30_3">3&#160;</span>Huan tiquixaltis ica oro ipani, huan ipan iquespa huan icuacua. Xijchihuili se icorona iixteno tlen senquistoc oro. 
<span class="verse" id="EX30_4">4&#160;</span>Nojquiya xijchihuili nahui anillos tlen oro, ome ipan sesen lado campa inacastla huan ne ome seyoc lado ipan seyoc inacastla. Huan ipan nopa anillos inquicalaquise nopa cuahuitl huehueyac para ica inquihuicase. 
<span class="verse" id="EX30_5">5&#160;</span>Huan xijsencahua nopa huehueyac cuahuitl ica nopa cuahuitl tlen itoca acacia, huan xiquixalti ica oro. 
<span class="verse" id="EX30_6">6&#160;</span>Huan ipan nopa achtohui cuarto Campa Tlatzejtzeloltic, xijtlali ni tlaixpamitl para copali. Xijquetza ni tlaixpamitl iixmelac nopa cortina tlen quitzacua nopa cuarto Campa Más Tlatzejtzeloltic campa eltoc nopa caxa ica nopa tlanahuatili huan itzajca campa timopantise. 
<span class="verse" id="EX30_7">7&#160;</span>Huan sese ijnaloc quema ajsis hora para Aarón quitejtequis imecha nopa tlahuili, monequi quitlatis copali tlen ajhuiyac ipan nopa tlaixpamitl para copali. 
<span class="verse" id="EX30_8">8&#160;</span>Huan nojquiya mojmostla quema tlayohuas huan Aarón quisencahuas nochi nopa tlahuili, quitlatis copali noixtla na, niimoTECO. Queja nopa oncas copali tlen tlatlas noixtla mojmostla para nochipa hasta imoixhuihua quipiyase iniixhuihua. 
<span class="verse" id="EX30_9">9&#160;</span>Ipan nopa tlaixpamitl para copali, amo xijtlati seyoc tlamantli copali, niyon amo xiquintlali tlapiyalime para tlatlase. Amo xijtlali tlacajcahualistli tlen harina, niyon amo xijtoyahua ipani nopa tlacajcahualistli tlen monequi tijtoyahuas. 
<span class="verse" id="EX30_10">10&#160;</span>Huan se huelta ipan se xihuitl Aarón quitlapajpacchihuas nopa tlaixpamitl para copali quema quitlalis ipan icuacua se quentzi ieso nopa tlacajcahualistli para nechixtzacuilis imotlajtlacolhua. Huan imoixhuihua huan iniixhuihua queja ni nojquiya quichihuase ipan ni tlaixpamitl para copali se huelta ipan se xihuitl. Ni tlaixpamitl para copali nelía tlatzejtzeloltic para na niimoTECO.” </div>
<div class='s'>Nopa tomi tlen ica sesen quimanahuis iyolis </div>
<div class='p'>
<span class="verse" id="EX30_11">11&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX30_12">12&#160;</span>“Quema tijchihua se censo para tiquinpohuas nopa israelitame, sesen monequi quitlaxtlahuis TOTECO para quimanahuis iyolis. Queja nopa monequi para axaca miquis pampa tiquinpohua. 
<span class="verse" id="EX30_13">13&#160;</span>Quema mopohuase, sesen tlacatl monequi temacas se plata tomi tlen quipiya chicuase gramos ietica huan ya nopa elis se tlacajcahualistli para na, niimoTECO. 
<span class="verse" id="EX30_14">14&#160;</span>Quena, nochi tlen ya quiaxitijtoque 20 xihuitl, monequi moijcuilose huan monequi temacase nopa tomi. 
<span class="verse" id="EX30_15">15&#160;</span>Yajaya tlen rico ax tlaxtlahuas más, niyon tlen teicneltzi ax tlaxtlahuas pilquentzi. Nochi nechmacase na, niimoTECO, nopa plata tomi tlen quipiya chicuase gramos ietica para quimanahuise ininyolis. 
<span class="verse" id="EX30_16">16&#160;</span>Huan tijcuis nopa tomi tlen temacatose israelitame para momanahuise, huan xijtequihui ipan itequi nopa yoyon tiopamitl campa timopantise. Ica ya ni, niimoTECO nimechilnamiquis huan innechixtzacuilise imotlajtlacolhua para huelis initztose.” </div>
<div class='s'>Nopa hueyi paila tlen bronce </div>
<div class='p'>
<span class="verse" id="EX30_17">17&#160;</span>Huan TOTECO quiilhui Moisés: </div>
<div class='p'>
<span class="verse" id="EX30_18">18&#160;</span>“Nojquiya xijchihua se hueyi paila ica nopa tepostli bronce para ipan momajtequise totajtzitzi. Nojquiya xijchihuili ica bronce se tlen ipan moquetzas nopa hueyi paila. Huan xijquetza ipan nopa calixpamitl tlajco nopa tlaixpamitl campa quitlatise tlacajcahualistli huan nopa cortina tlen quitzacua nopa yoyon tiopamitl. 
<span class="verse" id="EX30_19">19&#160;</span>Huan nopona momajtequise huan moicxipajpacase Aarón huan itelpocahua. 
<span class="verse" id="EX30_20">20&#160;</span>Huan sesen huelta quema calaquise ipan nopa yoyon tiopamitl campa timopantise, monequi momajtequise huan moicxipajpacase para ax miquise. Nojquiya quema monequis monechcahuise campa nopa tlaixpamitl para quichihuase inintequi huan quitlatise nopa tlacajcahualistli tlen nechtencahuilise na, niininTECO, 
<span class="verse" id="EX30_21">21&#160;</span>monequi momajtequise huan moicxipajpacase para ma ax miquica. Huan ni tlanahuatili monequi mocahuas para nochipa para Aarón, iixhuihua huan ininteipa ixhuihua quineltoquilise.” </div>
<div class='s'>Nopa aceite para tlaiyocatlalise para Toteco </div>
<div class='p'>
<span class="verse" id="EX30_22">22&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX30_23">23&#160;</span>“Xijsentili ni tlaajhuiyacayotl tlen nimitzilhuía tlen más cuali: Chicuase kilos tlen senquistoc mirra, eyi kilo canela, eyi kilo cálamo tlen mijmiyotía ajhuiyac, 
<span class="verse" id="EX30_24">24&#160;</span>chicuase kilos tlen casia huan nahui litros aceite tlen itoca oliva. 
<span class="verse" id="EX30_25">25&#160;</span>Huan ma quisencahua nochi ya ni se tlaajhuiyacasencajquetl tlen cuali quimati itequi para ma elis nopa aceite tlen tlatzejtzeloltic tlen ica tlapojpohuase para tlaiyocatlalise para notequi na, niimoTECO. 
<span class="verse" id="EX30_26">26&#160;</span>Huan xijtequihui ni aceite para ticajaltis nopa yoyon tiopamitl campa timopantise, huan nopa caxa ica nopa tlanahuatili. 
<span class="verse" id="EX30_27">27&#160;</span>Nojquiya xicajalti nopa cuamesas huan nochi nopa tlamantzitzi tlen motequihuis nopona, huan xicajalti nopa tlahuil quetzali ihuaya nochi tlen motequihuis nopona, huan xicajalti nopa tlaixpamitl para copali. 
<span class="verse" id="EX30_28">28&#160;</span>Xicajalti nopa tlaixpamitl campa quitlatise tlacajcahualistli huan nochi tlamantli tlen motequihuía nopona. Nojquiya xicajalti nopa hueyi paila tlen bronce ihuaya tlen ipan moquetztoc. 
<span class="verse" id="EX30_29">29&#160;</span>Monequi tiquinajaltis para tiquiniyocatlalis para na huan queja nopa nochi elis tlahuel tlatzejtzeloltic, huan nochi tlen quiitzquise nopa tlamantzitzi elise tlatzejtzeloltique. </div>
<div class='p'>
<span class="verse" id="EX30_30">30&#160;</span>“Nojquiya tiquinajaltis Aarón huan itelpocahua ica aceite, huan tiquiniyocatlalis para ma elica nototajtzitzi. 
<span class="verse" id="EX30_31">31&#160;</span>Huan xiquinilhui nopa israelitame: ‘Ni aceite elis para tlaajaltise quema quiiyocatlalise tlamantli o tlacame para elise para TOTECO. Ni aceite imotequilise para nochipa. 
<span class="verse" id="EX30_32">32&#160;</span>Amo xijteca ipan tlen hueli tlacatl itlacayo. Huan axaca ma quisencahua seyoc tlaajhuiyacayotl senquistoc san se queja tlasencahuali ya ni. Ni aceite tlatzejtzeloltic, huan monequi inquiitase para se tlamantli tlatzejtzeloltic. 
<span class="verse" id="EX30_33">33&#160;</span>Intla se acajya quisencahuas se tlaajhuiyacayotl queja ni, o intla se acajya quipolos se tlen ax se nototajtzi, monequi inquiquixtise tlen israelitame para nochipa.’ ” </div>
<div class='s'>Copali </div>
<div class='p'>
<span class="verse" id="EX30_34">34&#160;</span>Nojquiya TOTECO quicamahui Moisés huan quiilhui: </div>
<div class='p'>“Xijmanelo se tlaajhuiyacayotl ica san se imiyaca tlachipimitl tlen aceite tlen resina, tlen istitl huan tlen gálbano tlen ajhuiyac mijmiyotía, huan nochi xijmanelo ihuaya nopa copali tlen senquistoc cuali. 
<span class="verse" id="EX30_35">35&#160;</span>Huan ica ni tlamantli ma quisencahua se copali tlen senquistoc cuali. Ma quimanelo nelía cuali queja quimati quichihua se tlaajhuiyacasencajquetl tlen cuali quimati itequi. Huan ni copali elis tlatzejtzeloltic san para na, niimoTeco. 
<span class="verse" id="EX30_36">36&#160;</span>Xijtijtisi cuali se quentzi ni tlamaneloli hasta nelía cuechtic mocahuas, huan xijtlali iixtla nopa caxa tlen quipiya notlanahuatil ipan nopa yoyon tiopamitl campa timopantise. Huan monequi xijmatica ni tlamaneloli copali eltoc tlatzejtzeloltic. 
<span class="verse" id="EX30_37">37&#160;</span>Axaca ma quisencahua seyoc copali tlen senquistoc san se tlasencahuali queja ni pampa ni tlamaneloli copali tlatzejtzeloltic para na, niimoTECO. 
<span class="verse" id="EX30_38">38&#160;</span>Intla se acajya quichihuas seyoc queja ni san para quiijnecuis, monequi inquimictise.”  </div>
<div class='psalmlabel' id='EX31_0'> 31</div>
<div class='s'>Bezaleel huan Aholiab </div>
<div class='p'>
<span class="verse" id="EX31_1">1&#160;</span>Huajca TOTECO quiilhui Moisés: </div>
<div class='p'>
<span class="verse" id="EX31_2">2&#160;</span>“Xiquita, na nijtlapejpenijtoc Bezaleel tlen icone Uri huan iixhui Hur tlen tlacatqui ipan nopa hueyi familia tlen iixhuihua Judá. 
<span class="verse" id="EX31_3">3&#160;</span>Nijtemitijtoc Bezaleel ica Notonal. Huan nijmacatoc miyac yajatili huan tlamachilistli para huelis quichihuas nopa yoyon tiopamitl ica nochi tlamantli tlen monequi. 
<span class="verse" id="EX31_4">4&#160;</span>Yajaya cuali quimati quitepachos oro, plata huan bronce para quichihuas tlen hueli tlen monequi. 
<span class="verse" id="EX31_5">5&#160;</span>Nojquiya hueli quiyejyectlalis piltetzitzi tlen patiyo para ma tlahuía huan quimati quejatza quiquejquetzas piltetzitzi sese ipan se piltencuayotl para mocahuas yejyectzitzi. Nojquiya ya hueli quitejtequis cuahuitl huan quiyectlalis para elis queja tlen hueli tlamantli tlen tiquilhuis. 
<span class="verse" id="EX31_6">6&#160;</span>Nojquiya nijtlapejpenijtoc Aholiab, icone Ahisamac ipan nopa hueyi familia tlen iixhuihua Dan, para elis itlapalehuijca. Huan nochi sequinoc tlen achi más quipiyaj inintlalnamiquilis para quichihuase tlamantzitzi tlen yejyectzitzi, nojquiya niquinmacatoc ininyajatil para ma quichihuaca nochi tlen nimitznahuatijtoc. 
<span class="verse" id="EX31_7">7&#160;</span>Huajca inijuanti hueli quichihuase nopa yoyon tiopamitl campa timopantise, huan nopa caxa campa eltoc notlanahuatilhua, huan itzajca nopa caxa campa nimechtlasojtlas huan innechixtzacuilise imotlajtlacolhua. Nojquiya quichihuase nochi nopa tlamantzitzi tlen motequihuis ipan nopa tiopan calijtic. 
<span class="verse" id="EX31_8">8&#160;</span>Quichihuase nopa cuamesas huan tlen motequihuis nopona. Nojquiya quichihuase nopa tlahuil quetzali tlen senquistoc oro ica nochi tlen motequihuis ihuaya, huan quisencahuase nopa tlaixpamitl para copali. 
<span class="verse" id="EX31_9">9&#160;</span>Quichihuase nopa tlaixpamitl campa quitlatise tlacajcahualistli ica nochi tlamantzitzi tlen motequihuis. Nojquiya quichihuase nopa hueyi paila huan tlen ipan quiquetzase huan nochi tlen motequihuis ihuaya. 
<span class="verse" id="EX31_10">10&#160;</span>Nojquiya quixinepalose iyoyo tlatzejtzeloltic nopa totajtzi Aarón huan quichihuase ininyoyo itelpocahua. 
<span class="verse" id="EX31_11">11&#160;</span>Huan quema quichihuase nopa aceite tlen ica intlaajaltise para intlaiyocatlalise para na huan quema quichihuase nopa copali tlen ajhuiyac mijmiyotía para quitlatise ipan nopa tlaixpamitl para copali, monequi nochi mochihuas senquistoc queja nimitznahuatijtoc.” </div>
<div class='s'>Nopa tonal para ma timosiyajcahuaca </div>
<div class='p'>
<span class="verse" id="EX31_12">12&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX31_13">13&#160;</span>“Xiquinilhui nopa israelitame para monequi ma ax tequitica ipan nopa tonal tlen nimechnahuati. Pampa nopa tonal elis queja se tlanextilijcayotl para inmechilnamiquiltis imojuanti huan imoixhuihua tlen imohuaya nimocajtoc. Huan queja nopa elis para nochipa hasta imoixhuihua teipa ehuani quipiyase iniixhuihua. Queja nopa inquimatise para na niimoTECO tlen nimechchihua intlatzejtzeloltique. 
<span class="verse" id="EX31_14">14&#160;</span>Huajca monequi ma mosehuica ipan nopa tonal tlen nimechilhui pampa nopa tonal tlatzejtzeloltic huan tlaiyocatlalili para na. Intla se ax quitlepanita ni tlanahuatili, monequi inquimictise. Intla se tequitis ipan se tonal para inmosiyajcahuase, xijmictica. 
<span class="verse" id="EX31_15">15&#160;</span>Chicuase tonali intequitise, pero ipan nopa chicompa tonal monequi inmosehuise pampa tlatzejtzeloltic huan tlaiyocatlalili para na, niimoTECO. Intla se acajya tequitis ipan nopa tonal, monequi miquis. 
<span class="verse" id="EX31_16">16&#160;</span>Nochi israelitame ama huan ininteipa ixhuihua ma ax tequitica ipan nopa tonali para mosiyajcahuase. Monequi quitlepanitase nopa tonali pampa quinextía nopa tlajtoli tlen nijchijtoc imohuaya. 
<span class="verse" id="EX31_17">17&#160;</span>Ni tlamantli elis se tlanextilijcayotl para nochipa ica inisraelitame huan na, pampa ica chicuase tonali na, niimoTECO, nijchijqui elhuicactli huan tlaltepactli, huan ipan nopa chicompa tonal, ayoc nitequitqui, san nimosehuijqui.” </div>
<div class='p'>
<span class="verse" id="EX31_18">18&#160;</span>Huan quema TOTECO tlanqui camati ihuaya Moisés ipan nopa tepetl Sinaí, quimacac ome tepatlactli campa ijcuilijtoc itlanahuatilhua. Huan Toteco Dios quiijcuilojtoya ica ya ima.  </div>
<div class='psalmlabel' id='EX32_0'> 32</div>
<div class='s'>Nopa becerro tlen oro </div>
<div class='p'>
<span class="verse" id="EX32_1">1&#160;</span>Quema nopa israelitame quiitaque para Moisés huejcahuayaya huan ax nimantzi temoyaya tlen nopa tepetl, mosentilijque campa Aarón huan quiilhuijque: </div>
<div class='p'>―Xitechchihuili se tlaixcopincayotl para ma techyacana pampa ax tijmatij tlaque ipantitoc Moisés tlen techquixti ipan tlali Egipto. </div>
<div class='p'>
<span class="verse" id="EX32_2">2&#160;</span>Huan Aarón quinilhui: </div>
<div class='p'>―Ma moquixtilica ininpijpilolhua imosihuajhua, imotelpocahua huan imoichpocahua; huan ma nechhualiquilica nica. </div>
<div class='p'>
<span class="verse" id="EX32_3">3&#160;</span>Huajca nochi moquixtilijque ininpijpilolhua huan quihuiquilijque Aarón. 
<span class="verse" id="EX32_4">4&#160;</span>Huan yajaya quiseli huan quiatili nopa oro, huan quema quiquixti ipan tlitl, quitejtzonqui ica se martillo huan quichijqui queja se becerro. Huajca nopa israelitame quiijtojque: </div>
<div class='p'>―¡Xitlacaquica inisraelitame, ya ni todios tlen techquixti ipan tlali Egipto! </div>
<div class='p'>
<span class="verse" id="EX32_5">5&#160;</span>Huan quema Aarón quiitac quejatza paquiyayaj nopa israelitame, quisencajqui se tlaixpamitl iixtla nopa becerro, huan teyolmelajqui: </div>
<div class='p'>―Mostla tijpiyase se ilhuitl para TOTECO. </div>
<div class='p'>
<span class="verse" id="EX32_6">6&#160;</span>Huan hualmostla nochi israelitame mejque cualca huan quinmictijque tlapiyalime huan quintlatijque ipan nopa tlaixpamitl, huan quimacaque tlacajcahualistli para Toteco ma moyoltlali ininhuaya. Teipa nochi mosehuijque ipan se hueyi tlacualistli huan tlacuajque huan tlaique queja ax monequi. Huan teipa nochi quichihuayayaj tlen fiero queja tlen quichihuaj tlen hueli tlacame. </div>
<div class='p'>
<span class="verse" id="EX32_7">7&#160;</span>Huajca TOTECO quiilhui Moisés: </div>
<div class='p'>―Xitemo amantzi tlen ni tepetl, pampa motlacajhua tlen tiquinquixti tlen tlali Egipto monenpolojtoque. 
<span class="verse" id="EX32_8">8&#160;</span>Nimantzi quicajtejque nopa tlanahuatili tlen niquinnahuati ma quitoquilica. Quiatilijque oro huan mochihuilijque se becerro huan amantzi quihueyichihuaj huan quimactilíaj tlacajcahualistli, huan quiijtohuaj: ‘Inisraelitame, ya ni imodios tlen inmechquixti ipan tlali Egipto.’ </div>
<div class='p'>
<span class="verse" id="EX32_9">9&#160;</span>Nojquiya TOTECO quiilhui Moisés: </div>
<div class='p'>―Nimomacatoc cuenta quejatza itztoque ni tlacame huan niquita para nelyoltetique. 
<span class="verse" id="EX32_10">10&#160;</span>Huajca ama xinechcahua, pampa nelía tlahuel nicualani ininhuaya huan niquintzontlamiltis, pero tlen ta, Moisés, niquinchihuas sequinoc tlacame tlen momiyaquilise tlahuel miyac huan itztose ipan se hueyi tlali. </div>
<div class='p'>
<span class="verse" id="EX32_11">11&#160;</span>Pero Moisés chicahuac quitlajtlani ITECO Dios ma amo quichihua, quiijto: </div>
<div class='p'>―¡Ay TOTECO! ¿Para tlen ticualanis ica motlacajhua tlen ta tiquinquixti ipan tlali Egipto ica mohueyi chicahualis? 
<span class="verse" id="EX32_12">12&#160;</span>Nopa egiptome quiijtose para ta tlen tiininTeco tiquinquixti ipan tlali Egipto, pampa ya timoilhuiyaya para tiquinmictis ipan tepetini, pampa tijnequiyaya tiquinixpolihuiltis tlen ni tlaltepactli. TOTECO, ax hueli tiquincahuilise egiptome ma quiijtoca ya nopa. Yeca ayoc xicualani. Ximoyolcuepa ica tlen timoilhuijtoc tijchihuas huan amo xiquincoco motlacajhua. 
<span class="verse" id="EX32_13">13&#160;</span>Xiquinilnamiqui Abraham, Isaac, huan Israel motequipanojcahua tlen ta timotestigojquetzqui ica moselti huan tiquinilhui tiquinmiyaquilis iniixhuihua para ma elica tlahuel miyaqui hasta axaca huelis quinpohuas. Tiquijto itztose queja imiyaca sitlalime nepa elhuicac. Huan nochi ni tlali tiquinmacas iniixhuihua. Huan tiquijto quiselise huan elis iniaxca para nochipa. Quena, queja nopa tiquintencahuili motequipanojcahua. </div>
<div class='p'>
<span class="verse" id="EX32_14">14&#160;</span>Huajca TOTECO moyolcuepqui ica tlen moilhuijtoya quinchihuilisquía itlacajhua. 
<span class="verse" id="EX32_15">15&#160;</span>Huan Moisés pejqui temo tlen nopa tepetl, huan quihualicayaya imaco nopa ome tepatlactli tlen quipixtoya nopa tlanahuatili. Huan itlanahuatilhua Toteco ijcuilijtoya iixtla huan iica nopa tepatlactli. 
<span class="verse" id="EX32_16">16&#160;</span>Yajaya Toteco Dios tlen quitejtejqui nopa tetl huan quichijqui nopa tepatlactli huan yajaya tlen ipan tlajcuilo. </div>
<div class='p'>
<span class="verse" id="EX32_17">17&#160;</span>Huan quema Josué quicajqui tlahuejchihuayayaj nopa israelitame nopona tlatzintla, quiilhui Moisés: </div>
<div class='p'>―Nijcaqui tlahuejchihuaj campa itztoque nopa tlacame queja onca se tlatehuijcayotl. </div>
<div class='p'>
<span class="verse" id="EX32_18">18&#160;</span>Pero Moisés quinanquili: </div>
<div class='p'>―Ax tlahuejchihuaj pampa tlatlantoque, niyon ax quichihuaj pampa sequinoc quintlantoque. Nijcaqui tlen huicaj seyoc tlamantli huicatl. </div>
<div class='p'>
<span class="verse" id="EX32_19">19&#160;</span>Huan quema Moisés monechcahuiyaya campa itztoyaj nopa israelitame, quiitac nopa becerro huan quejatza mijtotiyayaj, huan nelía cualanqui. Huan quimajcajqui itzintla tepetl nopa tepatlactli tlen quihuicayaya imaco huan cuechtic mocajqui. 
<span class="verse" id="EX32_20">20&#160;</span>Huan quicuic nopa becerro tlen quichijtoyaj huan quitlati, huan quitisqui hasta quichijqui tlatixtic. Huan nopa itlatixo quiijtzelo ipan atl, huan quinchihualti nopa israelitame ma quiica nopa atl. </div>
<div class='p'>
<span class="verse" id="EX32_21">21&#160;</span>Huan Moisés quiilhui Aarón: </div>
<div class='p'>―¿Tlaque mitzchihuilijque ni tlacame para tiquinyacantoc ma quichihuaca ni tlajtlacoli nelhueyi? </div>
<div class='p'>
<span class="verse" id="EX32_22">22&#160;</span>Huan Aarón tlananquili: </div>
<div class='p'>―Amo xicualani nohuaya, tata. Ta cuali tijmati ni tlacame quinpactía quichihuase tlen ax cuali. 
<span class="verse" id="EX32_23">23&#160;</span>Inijuanti nechilhuijque ma niquinchihuili se tlaixcopincayotl para ma techyacanas pampa ax tijmatque tlaque mopantic ta tlen titechquixti ipan tlali Egipto. 
<span class="verse" id="EX32_24">24&#160;</span>Huan na niquinnanquili para intla quipiyaj tlamantli tlen oro, ma quiquixtica huan inijuanti nechmacaque. Huan nijtlali nopa oro ipan tlitl huan quisqui ni becerro. </div>
<div class='p'>
<span class="verse" id="EX32_25">25&#160;</span>Huan Moisés quiitac para nochi quipolojtoyaj ininpinahualis. Huan Aarón quincahuilijtoya ma quichihuaca tlen hueli tlen quinequiyayaj quichihuase. Huan quiitac inincualancaitacahua quinhuetzquiliyayaj. 
<span class="verse" id="EX32_26">26&#160;</span>Huajca moquetzqui iixmelac campa calaquiyayaj ipan ipejya nopa altepetl tlen ininyoyoncalhua. Huan Moisés quiijto: </div>
<div class='p'>―Nochi tlen itztoque ica TOTECO ma hualaca nica nohuaya. </div>
<div class='p'>Huan nochi iixhuihua Leví mosentilijque ihuaya. 
<span class="verse" id="EX32_27">27&#160;</span>Huajca Moisés quinilhui tlen moiyocatlalijtoyaj ica ya: </div>
<div class='p'>―TOTECO Dios tlen tiisraelitame quiijtohua para sesen imojuanti monequi xijcuica imomachete, huan xipehuaca ipan nopa achtohui caltini huan xipanotiyaca hasta campa ontlami nochi ni yoyoncaltini. Huan xicalaquica ipan sesen yoyoncali huan xiquinmijmictijtiyaca yonque imoicnihua, imohuampoyohua o imocalnechcahua pampa tlahuel fiero quichijtoque. </div>
<div class='p'>
<span class="verse" id="EX32_28">28&#160;</span>Huan iixhuihua Leví quichijque queja Moisés tlanahuatijtoya huan ipan nopa tonal mijque nechca eyi mil tlacame. 
<span class="verse" id="EX32_29">29&#160;</span>Huajca Moisés quinilhui: </div>
<div class='p'>―Ama inmoiyocatlalijque para itequi TOTECO pampa inquineltocatoque tlen inmechnahuatijtoc, yonque monejqui inquintzontlamiltijque imoconehua huan imoicnihua. Huajca ama TOTECO inmechtiochihuas. </div>
<div class='p'>
<span class="verse" id="EX32_30">30&#160;</span>Huan hualmostla Moisés quinilhui ne sequinoc israelitame: </div>
<div class='p'>―Inquichijtoque se hueyi tlajtlacoli. Ama monequi niyas huan nitlejcos campa itztoc TOTECO huan intla nihuelis nimechixtzacuilis imotlajtlacol. </div>
<div class='p'>
<span class="verse" id="EX32_31">31&#160;</span>Huajca Moisés mocuepqui campa itztoya TOTECO, huan quiilhui: </div>
<div class='p'>―Melahuac nopa tlacame quichijtoque se hueyi tlajtlacoli huan mochihuilijque se tlaixcopincayotl tlen oro. 
<span class="verse" id="EX32_32">32&#160;</span>Na nimitztlajtlanía chicahuac xiquintlapojpolhui. Intla axtle, nojquiya xinechmicti na, huan xiquixpolo notoca ipan nopa amatlapohuali tlen tiquijcuilo. </div>
<div class='p'>
<span class="verse" id="EX32_33">33&#160;</span>Pero TOTECO quinanquili Moisés: </div>
<div class='p'>―San niquixpolos itoca huan nijmictis tlen noca na tlajtlacolchihua. 
<span class="verse" id="EX32_34">34&#160;</span>Huajca xiya xiquinhuica nopa tlacame hasta campa nimitzilhui. Huan xijmati para temachtli noelhuicac ejca mitzyacanas. Pero quema ajsis nopa tonali quema nitetlatzacuiltis, niquintlatzacuiltis ni tlacame ipampa inintlajtlacolhua. </div>
<div class='p'>
<span class="verse" id="EX32_35">35&#160;</span>Huan TOTECO quititlanqui se tlatzacuiltijca cocolistli ipan nopa tlacame pampa quihueyichijque nopa becerro tlen Aarón quichijqui.  </div>
<div class='psalmlabel' id='EX33_0'> 33</div>
<div class='s'>Quejatza ma motecpanaca quema yase ipan ojtli </div>
<div class='p'>
<span class="verse" id="EX33_1">1&#160;</span>Huan TOTECO quiilhui Moisés: </div>
<div class='p'>―Xiquisa tlen nica huan xiquinyacana nopa tlacame tlen tiquinquixti tlali Egipto, huan xiquinhuica hasta nopa tlali tlen niquintencahuili Abraham, Isaac huan Jacob para niquinmacas iniixhuihua. 
<span class="verse" id="EX33_2">2&#160;</span>Huan nijtitlanis se elhuicac ejquetl ma mitzyacana, huan yajaya quinquixtis tlen nopa tlali nopa cananeos, amorreos, heteos, ferezeos, heveos huan jebuseos. 
<span class="verse" id="EX33_3">3&#160;</span>Huan inmechhuicas ipan nopa tlali tlen nochi temaca hasta mocahua itlajca. Pero na ax niyas imohuaya, pampa nohueli nimechixpolihuiltis ipan ojtli, pampa tlahuel tetic imoyolo. </div>
<div class='p'>
<span class="verse" id="EX33_4-5">4-5&#160;</span>Huan TOTECO quiilhui Moisés: </div>
<div class='p'>―Xiquinilhui nopa israelitame para inijuanti nelía yoltetique. Xiquinilhui intla niitztosquía ininhuaya seyoc tlalochtli, huelis niquintlamiixpolihuiltijtosquía. Huajca xiquinilhui ma moquixtilica nochi nopa tlayejyecchijchijcayotl tlen oro tlen quihualicaj queja pactoque, huan niquitas tlaque nijchihuas ica inijuanti. </div>
<div class='p'>Huan tlahuel miyac mocuesojque nopa israelitame quema quicajque ni tlajtoli tlen chicahuac. Huan nochi moquixtilijque ininyejyecchijchijca tlen oro huan ininyoyo tlen yejyectzitzi para ma ax nesis queja pactoque, pampa ayoc paquiyayaj. 
<span class="verse" id="EX33_6">6&#160;</span>Huajca ipan tepetl Horeb nopa israelitame moquixtilijque ininpijpilolhua, inincoshua, huan nochi tlen ica mocualtlaliyayaj para moyejyecchijchihuase. Huan ayoc quitequihuijque. </div>
<div class='s'>Nopa yoyoncali campa mopantijque ihuaya Toteco </div>
<div class='p'>
<span class="verse" id="EX33_7">7&#160;</span>Huan Moisés ya momajtoya quiiyocaquetza se yoyoncali se quentzi huejca tlen ininyoyoncalhua nopa israelitame. Huan quitocajti nopa yoyoncali campa timopantise ihuaya TOTECO. Huan quema acajya quinequiyaya quitlajtlanis TOTECO se tlenijqui para quimatis ipaquilis, yahuiyaya ipan nopa yoyoncali campa mopantis ihuaya TOTECO tlen eltoya iyoca tlen ne sequinoc yoyoncaltini. 
<span class="verse" id="EX33_8">8&#160;</span>Huan tlen hueli hora quema Moisés yahuiyaya para mopantiti ihuaya TOTECO, nochi tlacame momatque quisaj ininchajchaj huan moquetzaj ininpuertajteno huan quitlachilíaj Moisés hasta quema oncalaquiyaya ipan nopa yoyoncali. 
<span class="verse" id="EX33_9">9&#160;</span>Huan sesen huelta quema Moisés calaquiyaya ipan nopa cali, nopa mixtli hualtemoyaya huan motlaliyaya ipuertajteno quema TOTECO camatiyaya ihuaya Moisés. 
<span class="verse" id="EX33_10">10&#160;</span>Huajca quema nopa israelitame quiitaque nopa mixtli moquetztoya ipuertajteno nopa yoyoncali, sese inijuanti motlancuaquetzayaya icalixpa huan quihueyichijque Toteco. </div>
<div class='p'>
<span class="verse" id="EX33_11">11&#160;</span>Huan TOTECO quicamahui Moisés moixtlachiliyayaj queja se tlen camati ihuaya ihuampo. Huan teipa Moisés mocuepayaya campa ne sequinoc yoyon caltini. Pero nopa telpoca tlacatl Josué, itelpoca Nun tlen quipalehuiyaya Moisés, mocahuayaya nopona ipan nopa yoyoncali campa mopantíaj ihuaya TOTECO. </div>
<div class='s'>Toteco quinextili Moisés itlatlanex </div>
<div class='p'>
<span class="verse" id="EX33_12">12&#160;</span>Huan Moisés quiilhui TOTECO: </div>
<div class='p'>―Xiquita, tinechilhuía ma niquinyacana ni israelitame hasta nopa cuali tlali, pero ax tinechilhuía ajqueya tijtitlanis nohuaya. Nojquiya tiquijtohua para cuali tinechixmati huan tinechcualitztoc. 
<span class="verse" id="EX33_13">13&#160;</span>Ama nimitztlajtlanía se favor. Intla nelía tinechcualitztoc, xinechilhui tlaque mopaquilis para nijchihuas huan queja nopa más huelis nimitzixmatis. Huan na nimitzneltocas huan noja tinechcualitztinemis. Huan xiquilnamiqui para ni tlacame tlen niquinyacana, nochi timoaxcahua. </div>
<div class='p'>
<span class="verse" id="EX33_14">14&#160;</span>Huan TOTECO quinanquili: </div>
<div class='p'>―Na, niimoTECO, niyas mohuaya huan nijchihuas para ximosiyajcahua. </div>
<div class='p'>
<span class="verse" id="EX33_15">15&#160;</span>Huan Moisés quiijto: </div>
<div class='p'>―Intla ax tohuaya tiyas, amo xitechchihua ma tiquisaca tlen nica. 
<span class="verse" id="EX33_16">16&#160;</span>Pampa intla ax tohuaya tiyas, sequinoc tlacame ax quimatise para titechicnelía, na huan ni motlacajhua. Intla ta ax tohuaya tiyas, huajca san se tiitztose queja tlen hueli tlacame. Pero intla ta tiyas tohuaya, nesis titechtlapejpenijtoc huan titechiyocatlalijtoc tlen nochi sequinoc tlacame ipan ni tlaltepactli. </div>
<div class='p'>
<span class="verse" id="EX33_17">17&#160;</span>Huan TOTECO quiilhui Moisés: </div>
<div class='p'>―Huajca nijchihuas tlen tiquijtojtoc pampa nijmati tijchihuas tlen cuali, huan ta nimitzitas para tinonelhuampo. </div>
<div class='p'>
<span class="verse" id="EX33_18">18&#160;</span>Huajca Moisés quiijto: </div>
<div class='p'>―Huajca nimitztlajtlanía, xinechcahuili ma nimitzitas ta ica nochi motlatlanex tlen yejyectzi. </div>
<div class='p'>
<span class="verse" id="EX33_19">19&#160;</span>Huan TOTECO quinanquili: </div>
<div class='p'>―Na nijchihuas ma panos moixtla nochi tlen cuali tlen na. Huan quema nipanos, niquijtos tlen quiijtosnequi notoca, TOTECO. Na nijtlapejpenía catlía nijtlasojtlas huan catlía ihuaya nijpiyas hueyi noyolo. 
<span class="verse" id="EX33_20">20&#160;</span>Pero noxayac ax huelis tiquitas, pampa niyon se tlacatl ax huelis quiitas noxayac huan itztos. </div>
<div class='p'>
<span class="verse" id="EX33_21">21&#160;</span>Huajca TOTECO quiilhui: </div>
<div class='p'>―Nica nonechca eltoc se hueyi tetl, nopona ximoquetza ipani. 
<span class="verse" id="EX33_22">22&#160;</span>Huan na nimitztlalis campa tlacoyontoc ipan nopa hueyi tetl, huan quema nipanos huan nesis notlatlanex nimitzixtzacuas ica noma hasta ya nipanotos. 
<span class="verse" id="EX33_23">23&#160;</span>Teipa niquijcuenis noma, huan huelis tiquitas nocuitlapa, pero noxayac ax tiquitas.  </div>
<div class='psalmlabel' id='EX34_0'> 34</div>
<div class='s'>Nopa yancuic tepatlactli ica nopa tlanahuatili </div>
<div class='p'>
<span class="verse" id="EX34_1">1&#160;</span>Huan TOTECO quiilhui Moisés: </div>
<div class='p'>―Xijtejtequi ome tepatlactli tlen san cuali ihuejhuexca queja nopa achtohui tepatlactli tlen nimitzmacac. Huan ipani niquijcuilos nopa tlajtoli tlen quipixtoya nopa sequin tlen tijtlatlapatzqui. 
<span class="verse" id="EX34_2">2&#160;</span>Nojquiya ximocualtlali para mostla cualca titlejcos ipan tepetl Sinaí. Xihuala ximonextiqui noixtla itzonpac nopa tepetl. 
<span class="verse" id="EX34_3">3&#160;</span>Ma amo aca tlejcos mohuaya huan ma amo aca más itztos ipan nopa tepetl. Niyon se tlapiyali ax hueli tlacuajcuajtinemis iteno nopa tepetl. </div>
<div class='p'>
<span class="verse" id="EX34_4">4&#160;</span>Huajca Moisés quitejtejqui nopa ome tepatlactli san se queja nopa tlen achtohui. Huan hualmostla cualca mejqui, huan quicuic nopa ome tepatlactli imaco huan tlejcoc ipan tepetl Sinaí queja TOTECO quinahuatijtoya. 
<span class="verse" id="EX34_5">5&#160;</span>Huajca TOTECO temoc ipan se mixtli huan moquetzqui ihuaya Moisés, huan quiyolmelajqui tlaque quinequi quiijtos itoca, TOTECO. 
<span class="verse" id="EX34_6">6&#160;</span>Huan TOTECO panoc iixtla Moisés huan quiijtojtiyajqui: </div>
<div class='p'>―Na niDIOS, moTECO. Na tlen nitetlasojtla huan nijpiya hueyi noyolo ica tlacame. Ohui para nicualanis, pampa tlahuel niteicnelía. Huelis timotemachis ipan na pampa senquistoc nitemachtli. 
<span class="verse" id="EX34_7">7&#160;</span>Niquinnextilis tlahuel onpano miyac tlacame quejatza niquinicnelía, pampa niquintlapojpolhuía inintlajtlacolhua quema nechhuejcamajcahuaj huan nechixpanoj. Pero intla se acajya tlajtlacolchihua, ax niquijtohua para ax tleno quichijtoc. Nijtlatzacuiltía ipampa itlajtlacol, huan nojquiya niquintlatzacuiltis iconehua, huan iixhuihua, huan hasta iixhuihua ininconehua ipampa nopa tlen fiero yajaya quichijqui. </div>
<div class='p'>
<span class="verse" id="EX34_8">8&#160;</span>Huajca Moisés nimantzi mohuijtzonqui tlalchi, huan quihueyichijqui TOTECO. 
<span class="verse" id="EX34_9">9&#160;</span>Huan Moisés quiijto: </div>
<div class='p'>―Toteco, intla ama tinechcualitztoc, xiya tohuaya huan xitechyacana, pampa nelía ni tlacame yoltetique. Pero xitechtlapojpolhui totlaixpanolhua huan totlajtlacolhua, huan xitechseli para ma tielica timoaxcahua para nochipa. </div>
<div class='s'>Nopa yancuic tlajtolsencahuali ica israelitame </div>
<div class='p'>
<span class="verse" id="EX34_10">10&#160;</span>Huan TOTECO quinanquili: </div>
<div class='p'>“¡Cualtitoc! Ya ni nopa tlajtolsencahuali tlen ica nimocahuas imohuaya. Imoixtla nochi innotlacajhua nijchihuas huejhueyi tlanextilijcayotl queja tlen ax quema mochijtoc ipan niyon se tlali ipan nochi ni tlaltepactli. Huan quiitase nohueyi chicahualis nochi nopa tlacame tlen mohuaya itztoque. Quiitase tlen na, niimoTECO, hueli nijchihua pampa temajmati nopa hueyi tlamantli tlen nijchihuas ica ta. </div>
<div class='s'>Amo xiquinnechcahui tlaixcopincayome </div>
<div class='p'>
<span class="verse" id="EX34_11">11&#160;</span>“Mitztocarohua ta ipan ni tlajtolsencahuali tlen tijchihuaj san sejco para ta xijchihua tlen nimitznahuatijtoc ama, huan na imoixtla niquinquixtijtiyas tlen imotlal nopa amorreos, cananeos, heteos, ferezeos, heveos huan jebuseos. </div>
<div class='p'>
<span class="verse" id="EX34_12">12&#160;</span>“Pero ximomocuitlahuica para amo xijchihuaca niyon se tlajtoli ininhuaya tlacame tlen itztoque ipan nopa tlali campa incalaquise para initztotij. Intla inmomatise ininhuaya, inmechmajcahuase ipan tlajtlacoli. 
<span class="verse" id="EX34_13">13&#160;</span>Pero quena, xijhuelonica nochi nopa tlaixpamitl tlen iniaxca, huan xijtlamitlatlapatzaca ininteteyohua. Huan xijtzontequica nopa fiero tlaquetzali ica nopa tlaixcopincayotl Asera tlen inijuanti quinhueyichihuaj. </div>
<div class='p'>
<span class="verse" id="EX34_14">14&#160;</span>“Ax quema ximotlancuaquetzaca o xijhueyichihuaca seyoc queja elisquía se dios. Na niimoTECO huan nechtocajtíaj nopa DIOS TLEN TETLASOMATI, pampa nimechtlasomati huan nijnequi san na xinechhueyichihuaca. </div>
<div class='p'>
<span class="verse" id="EX34_15">15&#160;</span>“Yeca amo xijchihuaca niyon se tlajtoli ica nopa tlacame tlen itztoque ipan nopa tlali. Huan quema inijuanti quinhueyichihuase huan quintencahuilise tlacajcahualistli inintlaixcopincayohua, huan motemacase iniixpa queja tlacanenca sihuame, nojquiya inmechnotzase para xiyaca ininhuaya. Pero nimechilhuía, amo xiyaca. Amo ximomatica ica inijuanti pampa huelis inquinhueyichihuase inintlaixcopincayohua huan inquicuase inintlacajcahualis. 
<span class="verse" id="EX34_16">16&#160;</span>Imotelpocahua ax hueli mosihuajtise ica iniichpocahua pampa nopa ichpocame quinhueyichihuase inintlaixcopincayohua tlen ax neli dios huan quinchihualtise imotelpocahua nojquiya san se ma quichihuaca. </div>
<div class='p'>
<span class="verse" id="EX34_17">17&#160;</span>“Ax quema xijchihuaca niyon se tlaixcopincayotl. </div>
<div class='s'>Ilhuitl ipan sesen xihuitl </div>
<div class='p'>
<span class="verse" id="EX34_18">18&#160;</span>“Monequi xiilhuichihuaca ipan nopa ilhuitl tlen pantzi tlen ax quipiya tlasonejcayotl. Monequi para chicome tonali inquicuase nopa pantzi tlen ax quipiya tlasonejcayotl queja nimitznahuatijtoc. Xijchihuaca ni ilhuitl ipan nopa tonal tlen nimitzilhui ipan metztli Abib, pampa ipan nopa metztli inquisque tlali Egipto. </div>
<div class='p'>
<span class="verse" id="EX34_19">19&#160;</span>“Nochi tlen achtohui ehua elis noaxca. Elis noaxcahua nochi iniachtohui oquich conehua imotlapiyalhua, yonque imohuacaxhua, imoborregojhua o imochivojhua. 
<span class="verse" id="EX34_20">20&#160;</span>Pero intla tlacatis se pilburrojtzi, huelis innechcohuilise para inquitequihuise intla innechmacase se pilborregojtzi. Pero intla ax innechcohuilise nopa pilburrojtzi, monequi inquiquechpostequise. Nojquiya monequi innechcohuilise imoachtohui oquichpilhua ica se tlacajcahualistli. Huan axaca huelis hualas nechitaqui san ima. Monequi nechhualiquilis se tlacajcahualistli. </div>
<div class='p'>
<span class="verse" id="EX34_21">21&#160;</span>“Xitequitica para chicuasen tonali, pero ipan nopa chicompa tonal, amo xitequitica. Yonque intlapoxoníaj o inpixcaj, monequi inmosehuise. </div>
<div class='p'>
<span class="verse" id="EX34_22">22&#160;</span>“Nojquiya xiilhuichihuaca ipan nopa ilhuitl tlen ipejya pixquistli quema achtohui inpehuaj inquipixcase trigo. Nojquiya xiilhuichihuaca ipan nopa ilhuitl tlen itlamiya pixquistli quema nechca itlamiya se xihuitl. </div>
<div class='p'>
<span class="verse" id="EX34_23">23&#160;</span>“Eyi huelta ipan se xihuitl monequi nochi tlacame huan oquichpilme ma monextica noixtla, na niimoTECO, niimoDios inisraelitame. 
<span class="verse" id="EX34_24">24&#160;</span>Huan na niquinquixtijtiyas nopa tlacame tlen ax nechixmatij ipan nopa tlali imoixtla, huan nijhueyilijtiyas imotlal. Huan quema inyase inmonextitij noixtla na, niimoTECO Dios, eyi huelta ipan se xihuitl, axaca huelis quiixtocas o moaxcatis imotlal. </div>
<div class='p'>
<span class="verse" id="EX34_25">25&#160;</span>“Quema innechmacase tlacajcahualistli, amo xinechmacaca ica niyon se tlamantli tlen quipiya tlasonejcayotl. Nojquiya ax huelis inquiajcocuise hasta hualmostla niyon quentzi nopa tlacajcahualistli para Pascua. </div>
<div class='p'>
<span class="verse" id="EX34_26">26&#160;</span>“Nopa tlen achtohui tlaquis ipan imomil, huan nopa tlen más cuali itlajca monequi inquihuicase ipan nochaj, na niDIOS, niimoTECO. </div>
<div class='p'>“Amo xijtzoyonica se pilconechivojtzi ipan inana ilechi queja quichihuaj tetlajchihuiani.” </div>
<div class='s'>Moisés quiijcuilo nopa tlanahuatili </div>
<div class='p'>
<span class="verse" id="EX34_27">27&#160;</span>Huan TOTECO quiilhui Moisés: “Xiquijcuilo ni tlanahuatili tlen nimitzmaca, pampa ica ni tlanahuatili nijchihuas ni tlajtoli mohuaya huan ininhuaya nopa israelitame.” </div>
<div class='p'>
<span class="verse" id="EX34_28">28&#160;</span>Huan Moisés itztoya ihuaya TOTECO ipan nopa tepetl para 40 tonali huan 40 yohuali. Huan ipan nochi nopa tonali ax tlacuajqui, niyon ax atlic. Huan huajca TOTECO quiijcuilo ipan nopa tepatlacme nochi nopa majtlactli tlanahuatili tlen quintocarohua ma quichihuaca israelitame ipan nopa tlajtoli tlen TOTECO quichihuayaya ininhuaya. </div>
<div class='s'>Ixayac Moisés petlaniyaya </div>
<div class='p'>
<span class="verse" id="EX34_29">29&#160;</span>Huan Moisés temoc tlen tepetl Sinaí ica nopa ome tepatlactli tlen quipixqui nopa tlanahuatili. Huan petlaniyaya ixayac pampa camatitoya ihuaya Toteco Dios, pero yajaya ax quimatiyaya. 
<span class="verse" id="EX34_30">30&#160;</span>Huan quema Aarón huan nochi nopa israelitame quiitaque ixayac Moisés petlaniyaya, tlahuel majmajque huan ax quinejque quinechcahuise. 
<span class="verse" id="EX34_31">31&#160;</span>Huajca Moisés quinnotzqui ma quinechcahuica huan Aarón ica nochi tlayacanani monechcahuicoj huan Moisés quincamahui. 
<span class="verse" id="EX34_32">32&#160;</span>Huan teipa monechcahuijque nochi nopa sequinoc israelitame, huan Moisés quinilhui nochi nopa tlanahuatili tlen TOTECO quimacac ipan tepetl Sinaí. 
<span class="verse" id="EX34_33">33&#160;</span>Huan quema Moisés tlanqui quincamahuía, moixtzajqui ica se yoyomitl. </div>
<div class='p'>
<span class="verse" id="EX34_34">34&#160;</span>Pero sesen huelta quema Moisés calaquiyaya ipan nopa tiopamitl iixtla TOTECO para mocamahuis ihuaya, moquixtiliyaya nopa yoyomitl tlen ica moixtzacuayaya huan queja nopa mocahuayaya hasta quema quisayaya. Huan quema quisayaya para quinyolmelahuas israelitame tlen TOTECO quinnahuatijtoya, 
<span class="verse" id="EX34_35">35&#160;</span>nopa israelitame sampa quiitayayaj para petlaniyaya ixayac, huajca Moisés sampa moixtzacuayaya. Huan queja nopa mocahuayaya moixtzactoc hasta sampa oncalaquiyaya para camatis ihuaya Toteco Dios.  </div>
<div class='psalmlabel' id='EX35_0'> 35</div>
<div class='s'>Tlanahuatili para tonali para mosehuise </div>
<div class='p'>
<span class="verse" id="EX35_1">1&#160;</span>Huan Moisés quinsentili nochi israelitame huan quinilhui: “Ya ni nopa tlanahuatili tlen TOTECO quiijtojtoc ma tijchihuaca. 
<span class="verse" id="EX35_2">2&#160;</span>Quiijto para huelis titequitise chicuasen tonali, pero nopa chicompa tonal elis para tojuanti se tonal tlatzejtzeloltic, huan ipan nopa tonal monequi ximosehuica para TOTECO. Intla acajya tequitis ipan nopa tonal, monequi miquis. 
<span class="verse" id="EX35_3">3&#160;</span>Niyon amo xijtlatica se tlitl ipan imochajchaj ipan se tonali para timosiyajcahuase.” </div>
<div class='s'>Quisentili tlacajcahualistli para nopa yoyon tiopamitl </div>
<div class='p'>
<span class="verse" id="EX35_4">4&#160;</span>Huan Moisés quincamahui nochi israelitame, huan quinilhui: “Ya ni tlen TOTECO tlanahuatijtoc ma tijchihuaca. 
<span class="verse" id="EX35_5">5&#160;</span>Nochi imojuanti tlen inquinequij inquimacase TOTECO se tlenijqui ica imopaquilis huan ica nochi imoyolo, huelis inquimacase huan tijsentilise nopa tlamantli. Huelis inquihualicase tlen inquipiyaj tlen oro, plata o bronce. 
<span class="verse" id="EX35_6">6&#160;</span>Huelis inquihualicase icpatl tlen lino tlen tlamalintli nelcanactzi. Xijhualicaca nojquiya icpatl tlen tlapali azultic, moradojtic huan chichiltic. Nojquiya xijhualicaca nopa yoyomitl tlen tetic queja se cuetlaxtli tlen tlaxinepaloli ica oquich chivo iijhuiyo. 
<span class="verse" id="EX35_7">7&#160;</span>Xijhualicaca inincuetlaxo borregojme huan pesojme tlen tlapali chichiltic. Nojquiya xijhualicaca nopa cuahuitl tlen itoca acacia, 
<span class="verse" id="EX35_8">8&#160;</span>huan oliva aceite para nochi tlahuili. Nojquiya monequi nopa tlaajhuiyacayotl tlen quimanelose ica nopa aceite para quinajaltise tlamantli huan tlacame para quiniyocatlalise para itequi TOTECO. Huan monequi quisencahuase nopa tlaajhuiyacayotl para nopa copali tlen ajhuiyac mijmiyotía. 
<span class="verse" id="EX35_9">9&#160;</span>Nojquiya xijhualicaca nopa piltetzitzi tlen yejyectzitzi tlen inintoca ónice huan sequinoc piltetzitzi tlen yejyectzitzi para tijtlalise ipan nopa ixpantzajcayotl huan nopa yolixpantzajcayotl para nopa hueyi totajtzi. </div>
<div class='s'>Nopa tlen motequihuijque tiopan calijtic </div>
<div class='p'>
<span class="verse" id="EX35_10">10&#160;</span>“TOTECO tlanahuatijtoc para nochi imojuanti tlen inquipiyaj tlalnamiquistli huan yajatili para inquichihuase se cuali tequitl, xihualaca para inquichihuase nochi ni tequitl tlen tlanahuatijtoc TOTECO ma tijchihuaca. 
<span class="verse" id="EX35_11">11&#160;</span>Monequi tijsencahuase nopa yoyon tiopamitl ihuaya itzontzajca, itepos chijcolhua, ihuapalhua, icuaixtlapalhua, itlaquetzalo huan itepos cuatetoyo. 
<span class="verse" id="EX35_12">12&#160;</span>Tijsencahuase nopa caxa ica cuahuitl huehueyac para tijhuicase huan itzajca campa Toteco techtlasojtlas huan nopa cortina tlen quitzacuas. 
<span class="verse" id="EX35_13">13&#160;</span>Nojquiya tijchihuase nopa cuamesas huan cuahuitl huehueyac para tijhuicase huan nochi tlen motequihuía ica nopa cuamesas, ihuaya nopa pantzi tlen tenextilía para TOTECO itztoc tohuaya. 
<span class="verse" id="EX35_14">14&#160;</span>Quichihuase nopa tlahuil quetzali tlen elis para tlahuili, huan nochi tlen motequihuía nopona huan itlahuilhua, huan iaceite. 
<span class="verse" id="EX35_15">15&#160;</span>Quisencahuase nopa tlaixpamitl para copali huan nopa cuahuitl huehueyac tlen ica quihuicase. Quisencahuase nopa aceite para titlaiyocatlalise para Toteco huan nopa tlamaneloli copali tlen ajhuiyac mijmiyotía. Nojquiya quisencahuase icortina para tijcuahuiyonise nopa puerta campa calaquise ipan nopa yoyon tiopamitl. 
<span class="verse" id="EX35_16">16&#160;</span>Quichihuase nopa tlaixpamitl campa quitlatise tlacajcahualistli ica itlixic ica itepos ixtlapalhua. Nojquiya quichihuase nopa cuahuitl huehueyac para ica tijhuicase huan nochi nopa tlamantzitzi tlen motequihuis nopona. Huan quichihuase nopa hueyi paila tlen bronce ihuaya tlen ipan moquetzas. 
<span class="verse" id="EX35_17">17&#160;</span>Quisencahuase nopa tlatzactli tlen cortina tlen quiyahualos nopa calixpamitl. Huan nopa calixpamitl quiyahualos nochi nopa yoyon tiopamitl. Nojquiya quichihuase itlaquetzalhua nopa cortina tlatzactli, huan itepos cuatetoyo sesen nopa tlaquetzali. Nojquiya quichihuase nopa cortinas tlen tijcuahuiyonise tlen quitzacuas campa incalaquise ipan calixpamitl. 
<span class="verse" id="EX35_18">18&#160;</span>Quisencahuase estacas, huan mecatl para moilpis huan motetzilos nopa yoyon tiopamitl, huan nopa tlaquetzali. 
<span class="verse" id="EX35_19">19&#160;</span>Quichihuase nopa yoyomitl tlen moquentise totajtzitzi tlen tequitise tiopan calijtic. Quena, monequi quisencahuase nopa yoyomitl tlatzejtzeloltic para Aarón, huan nojquiya quichihuase tlen moquentise itelpocahua.” </div>
<div class='s'>Nochi israelitame quihualicaque ofrendas para ichaj TOTECO </div>
<div class='p'>
<span class="verse" id="EX35_20">20&#160;</span>Huan nochi israelitame motlanantejque campa itztoya Moisés huan yajque ininchajchaj. 
<span class="verse" id="EX35_21">21&#160;</span>Huan nochi tlen quimachilijque para TOTECO quinyoltilana ma quimacaca se tlenijqui huan ipan ininyolo quinequiyayaj quimacase, temacaque. Huan nopa israelitame quihuicaque nochi nopa ofrendas para nopa yoyoncali campa mopantise ihuaya TOTECO, huan nochi nopa tlamantzitzi tlen monequiyaya para quichihuase nopa tequitl tiopan calijtic. Nojquiya quihualicaque tlen monequiyaya para iyoyo tlatzejtzeloltic nopa totajtzi. 
<span class="verse" id="EX35_22">22&#160;</span>Huan hualajque tlacame huan sihuame tlen ica nochi ininyolo quinequiyayaj quimacase se tlenijqui. Huan miyac quihualicayayaj tlamantli tlen oro tlen quitequihuijtoyaj para moyecchijchihuase. Quihualicaque pijpilolme, anillos, maquechcostli huan tlen hueli tlatectli oro. Huan nochi ni oro quitencahuilijque TOTECO queja se ofrenda. 
<span class="verse" id="EX35_23">23&#160;</span>Sequinoc quihuicaque icpatl azultic, moradojtic huan chichiltic huan lino icpatl tlen tlamalintli nelcanactzi, huan nojquiya quihualicaque yoyomitl tlen tetic queja se cuetlaxtli tlen tlaxinepaloli ica iniijhuiyo oquich chivojme. Quihualicaque inincuetlaxo pesojme huan ininpochquiyo borregojme tlen tlapali chichiltic. 
<span class="verse" id="EX35_24">24&#160;</span>Huan nochi tlen quinequiyayaj temacase se ofrenda tlen plata, o bronce, quihuicaque campa TOTECO. Huan tlen quipiyayayaj nopa cuahuitl acacia tlen monequi motequihuis ipan ichaj TOTECO, quihualicaque. </div>
<div class='p'>
<span class="verse" id="EX35_25">25&#160;</span>Huan miyac sihuame tlen hueliyaya tlamalinaj cuali huan tlen ica nochi ininyolo tequitiyayaj, quihualicaque icpatl tlen tlapali azultic, moradojtic huan chichiltic. Nojquiya quihualicaque lino icpatl tlen nelcanactzi. 
<span class="verse" id="EX35_26">26&#160;</span>Huan sequinoc sihuame tlen cuali hueliyaya tlamalinaj, quimalinque iniijhuiyo oquich chivojme huan quichijque yoyomitl tlen tetic. 
<span class="verse" id="EX35_27">27&#160;</span>Huan nopa tlayacanani quihuicaque piltetzitzi tlen itoca ónice huan sequinoc piltetzitzi tlen pajpatiyo para quitlatzquiltise ipan nopa ixpantzajcayotl huan yolixpantzajcayotl para nopa totajtzi. 
<span class="verse" id="EX35_28">28&#160;</span>Huan nojquiya quihualicaque xihuitl tlen ajhuiyac mijmiyotía huan aceite para tlahuili. Nojquiya quihualicaque aceite para nopa tlamaneloli tlen tlaajaltise quema tlaiyocatlalise para Toteco, huan nopa copali tlen ajhuiyac mijmiyotía. </div>
<div class='p'>
<span class="verse" id="EX35_29">29&#160;</span>Huan nochi israelita sihuame huan tlacame tlen quimachilijque ipan ininyolo para hueli quichihuase se tlen nopa tlamantli tequitl tlen TOTECO quinahuatijtoya Moisés, quichijque huan quihuicaque tlen quisencajtoyaj para ma eli queja se ofrenda para TOTECO. </div>
<div class='s'>Bezaleel huan Aholiab </div>
<div class='p'>
<span class="verse" id="EX35_30">30&#160;</span>Huan Moisés quinilhui nopa israelitame: “Xiquitaca para TOTECO quitlapejpenijtoc Bezaleel, icone Uri huan iixhui Hur tlen tlacatqui ipan nopa hueyi familia tlen iixhuihua Judá, para elis tlen tlayacanas ipan nochi ni tequitl. 
<span class="verse" id="EX35_31">31&#160;</span>Huan Toteco Dios quitlali Itonal ica ihueyi chicahualis ipan Bezaleel para tlayacanas. Huan Toteco quimacatoc tlalnamiquistli huan yajatili para quimatis miyac tlamantli tequitl para huelis quisencahuas nochi tlen monequi, 
<span class="verse" id="EX35_32">32&#160;</span>huan para huelis quichihuas tlamantli yejyectzitzi ica oro, plata huan bronce. 
<span class="verse" id="EX35_33">33&#160;</span>Cuali quimati quitequis huan quinalaxos piltetzitzi para tlahuise. Nojquiya quimacatoc para elis se cuali cuaxinquetl tlen hueli quitejtequi huan quiyectlalía cuahuitl para quisencahuas tlen yejyectzi. 
<span class="verse" id="EX35_34">34&#160;</span>Nojquiya Toteco Dios quimacac tlalnamiquistli Bezaleel ihuaya Aholiab para ma quinmachtica sequinoc nochi tlen inijuanti quimatij. Aholiab eliyaya icone Ahisamac huan tlacatqui ipan nopa hueyi familia tlen iixhuihua Dan. 
<span class="verse" id="EX35_35">35&#160;</span>Huan Toteco Dios quinmacatoc nochi ome tlahuel miyac inintlalnamiquilis para ma quichihuaca miyac tlamantli tequitl. Quimatij quejatza quicualtlalise oro, huan quejatza cuatequise. Quimatij quejatza quichihuase yoyomitl yejyectzi tlajtzontli ica icpatl tlen tlapali azultic, moradojtic, huan chichiltic, tlaxinepaloli ica lino icpatl nelcanactzi. Quipiyaj yajatili para quichihuase nochi ni tequitl, huan para ma quiyolitica nochi nopa tlamantzitzi tlen monequi quichihuase, huan quisencahuase sese ica itlachiyalis tlen monequi.  </div>
<div class='psalmlabel' id='EX36_0'> 36</div>
<div class='s'>Nopa israelitame tlamajmacaque hasta mocajqui </div>
<div class='p'>
<span class="verse" id="EX36_1">1&#160;</span>“Huajca Bezaleel huan Aholiab huan nochi sequinoc tlacame tlen TOTECO quinmacatoya tlalnamiquistli para ni tequitl, huan quipixque ipan ininyolo para tlapalehuise, monejqui tequitise huan quisencahuase nopa yoyon tiopamitl senquistoc queja TOTECO tlanahuatijtoya.” </div>
<div class='p'>
<span class="verse" id="EX36_2">2&#160;</span>Huajca Moisés quinnotzqui Bezaleel huan Aholiab, huan nochi tlacame tlen TOTECO quinmacatoya tlalnamiquistli huan tlen motemacayayaj ica nochi ininyolo para tequitise, huan nochi hualajque. 
<span class="verse" id="EX36_3">3&#160;</span>Huan Moisés quinmactili nochi tlamantli tlen nopa israelitame quihualicatoyaj tlen monequi quitequihuise ipan nopa yoyon tiopamitl. </div>
<div class='p'>Huan mojmostla nopa israelitame noja quihualicayayaj ofrendas para quitequihuise. 
<span class="verse" id="EX36_4">4&#160;</span>Huajca teipa nochi inijuanti tlen quisencahuayayaj tlamantli quiquetzque inintequi, 
<span class="verse" id="EX36_5">5&#160;</span>huan quicamahuitoj Moisés huan quiilhuijque: “Nochi quihualicatoque tlahuel miyac tlamantli hasta conpano tlen monequi para tijchihuase nochi tlen TOTECO tlanahuatijtoc.” </div>
<div class='p'>
<span class="verse" id="EX36_6">6&#160;</span>Huajca Moisés tlanahuati ma quinyolmelahuatij nochi israelitame ipan ininchajchaj para niyon se tlacatl o sihuatl ayoc ma quisencahua seyoc tlamantli para nopa tiopamitl, niyon ayoc ma tlahuajhualicaca. 
<span class="verse" id="EX36_7">7&#160;</span>Pampa ya quipixtoyaj tlahuel miyac tlen quitequihuise huan hasta miyac mocahuayaya. </div>
<div class='s'>Nopa cortinas tlen lino </div>
<div class='p'>
<span class="verse" id="EX36_8">8&#160;</span>Huan nopa tlacame tlen Toteco quinmacatoya tlalnamiquistli para ma tequitica nopona, quichijque itzontzajca nopa tiopamitl. Quichijque ica 10 cortinas ica lino tlamalintli nelcanactzi huan tlaxinepaloli ica icpatl tlen tlapali azultic, moradojtic, huan chichiltic huan ipani nesiyaya inintlachiyalis nopa elhuicac ehuani tlen inintoca querubines. 
<span class="verse" id="EX36_9">9&#160;</span>Huan sesen nopa cortinas eliyaya 12 metros huan tlajco ihuehueyaca, huan ome metro ipatlajca. 
<span class="verse" id="EX36_10">10&#160;</span>Huan quisalojque itlamiya se cortina ica itlamiya seyoc nopa macuili cortinas para mochijqui san se cortina tlen huehueyac. Huan nopa seyoc macuili cortinas nojquiya quiijtzonque para mochijqui san se cortina tlen huehueyac huan nopa ome cortinas huehueyac elqui para sesen lado itzontzajca nopa tiopamitl. 
<span class="verse" id="EX36_11">11&#160;</span>Huan ipan se iteno sesen nopa ome huehueyac cortinas tlen quimojmotzquiltijtoyaj, quichihuilijque tlailpili ica iojal campa mosojsos, huan quitenyahualojque sese iojal ica icpatl azultic. 
<span class="verse" id="EX36_12">12&#160;</span>Para nochi quichihuilijque 50 tlailpili sese ica iojal para mosojsos ipan se lado nopa ome huehueyac cortinas tlen achtohui tlasaloli. Huan teipa quinchijque nopa tlailpili ipan sese para ma moixnamictica ica nopa tlailpili ipan seyoc. 
<span class="verse" id="EX36_13">13&#160;</span>Nojquiya quichijque 50 tepos chijcoli tlen oro para quisalos nopa 50 tlailpili ipan sesen nopa ome cortinas tlasaloli. Queja nopa quisencajque para quitzacuas huejcapa ipan nopa yoyon tiopamitl. </div>
<div class='s'>Nopa cortinas para itzontzajca nopa yoyon tiopamitl </div>
<div class='p'>
<span class="verse" id="EX36_14">14&#160;</span>Nojquiya quisencajque 11 cortinas tlen nopa tetic yoyomitl tlen tlaxinepaloli ica iniijhuiyo oquich chivojme para quisencajque iompa tzontzajca nopa yoyon tiopamitl. 
<span class="verse" id="EX36_15">15&#160;</span>Huan sesen cortina ihuehueyaca eliyaya 13 metros huan tlajco, huan ome metro ipatlajca, huan nochi 11 cortinas quipixqui san se ininhuejhuexca. 
<span class="verse" id="EX36_16">16&#160;</span>Huan quisalojque macuili cortinas san sejco huan iyoca quisalojque seyoc chicuase cortinas. 
<span class="verse" id="EX36_17">17&#160;</span>Huan iteno se lado sesen nopa ome huehueyac cortinas quichihuilijque 50 tlailpili ica inintenhuaxo. 
<span class="verse" id="EX36_18">18&#160;</span>Nojquiya quichihuilijque 50 tepos chijcoli tlen bronce para ipan tijchihuas inintzojhuaso nopa tlailpili ipan se cortina ica nopa tlailpili ipan seyoc cortina para iompa tzontzajca nopa yoyon tiopamitl elis tlasaloli san sejco. </div>
<div class='p'>
<span class="verse" id="EX36_19">19&#160;</span>Huan nopa expa itzontzajca quichijque ica inincuetlaxo oquich chivojme tlen quipajque chichiltic, huan nopa najpa itzontzajca tlen elqui más calpani quichijque ica inincuetlaxo pesojme. </div>
<div class='s'>Nopa caltechtli tlen huapali </div>
<div class='p'>
<span class="verse" id="EX36_20">20&#160;</span>Huan para icaltepanyo nopa tiopamitl quiquejquetzque nochi nopa huapali tlen cuahuitl acacia. 
<span class="verse" id="EX36_21">21&#160;</span>Huan sese huapali quipixqui nahui metros huan tlajco ihuehueyaca, huan 65 centímetros ipatlajca. 
<span class="verse" id="EX36_22">22&#160;</span>Sese huapali quipixqui ome tepos chijcoli para quisalos ica ne sequinoc huapali ipan sesen lado. 
<span class="verse" id="EX36_23">23&#160;</span>Huan moquetzayayaj 20 huapali ipan nopa caltechtli ica sur. </div>
<div class='s'>Itepos cuatetoyo nopa huapali </div>
<div class='p'>
<span class="verse" id="EX36_24">24&#160;</span>Huan itzintla sesen nopa huapali calaquiyayaj ipan ome itepos cuatetoyo tlen plata para ma moquetzas cuali. Oncayaya 40 tepos cuatetomitl, ome cuatetomitl ipan sesen huapali. Huan sesen huapali quipixtoya ome tepos chijcoli para quitlatzquiltis ipan itepos cuatetoyo. 
<span class="verse" id="EX36_25">25&#160;</span>Ipan nopa caltechtli ica norte oncayaya seyoc 20 huapali, 
<span class="verse" id="EX36_26">26&#160;</span>huan 20 itepos cuatetoyo. Itzintla sese huapali oncayaya ome itepos cuatetoyo. 
<span class="verse" id="EX36_27">27&#160;</span>Iica nopa tiopamitl ipan nopa lado campa temo tonati quipixqui chicuase huapali. 
<span class="verse" id="EX36_28">28&#160;</span>Huan quitlalilijque seyoc huapali iica tiopamitl campa sese icalnacastla. 
<span class="verse" id="EX36_29">29&#160;</span>Huan queja nochi más huapali, nopa huapali campa inincalnacastla quipixque tepos chijcoli ica tlatzintla huan ica huejcapa para quisojsos ica nopa huapali tlen inechca. 
<span class="verse" id="EX36_30">30&#160;</span>Huajca campa temo tonati oncayaya chicueyi huapali huan 16 tepos cuatetomitl tlen ipan moquetzayayaj, ome cuatetomitl tlatzintla sesen huapali. </div>
<div class='s'>Nopa cuaixtlapaltini </div>
<div class='p'>
<span class="verse" id="EX36_31">31&#160;</span>Quisencajque cuaixtlapali huejhuehueyac tlen cuahuitl acacia huan quitlalijque iixtla nopa huapali ipan nopa caltechtli tlen quiyahualojque nopa tiopamitl. Quichijque macuili cuaixtlapali para iixtla nopa huapali ipan se lado nopa tiopamitl, 
<span class="verse" id="EX36_32">32&#160;</span>huan seyoc macuili cuaixtlapali para iixtla nopa huapali ipan ne seyoc lado, huan seyoc macuili cuaixtlapali para iixtla huapali tlen moquetzque iica nopa tiopamitl ica campa temo tonati. 
<span class="verse" id="EX36_33">33&#160;</span>Huan nopa cuaixtlapali tlen panoc tlajco iixtlapal nopa huapali tlen moquetztoyaj pejque ica se icalnacastla tiopamitl huan ajsic hasta seyoc icalnacastla nopa tiopamitl. 
<span class="verse" id="EX36_34">34&#160;</span>Huan quiixaltijque nopa huapali ica oro, huan nopa anillos campa calaquiyayaj nopa cuaixtlapali elqui senquistoc oro. Nojquiya quiixaltijque ica oro nopa cuaixtlapali tlen huejhuehueyac. </div>
<div class='p'>
<span class="verse" id="EX36_35">35&#160;</span>Huan nopa cortina tlen quitzajqui nopa cuarto tlen más calijtic quichijque ica lino tlen tlamalintli nelcanactzi huan tlaxinepaloli ica icpatl tlen quipajtoyaj azultic, moradojtic huan chichiltic. Huan ipan nopa tlaxinepaloli nesiyayaj ome elhuicac ehuani tlen inintoca querubines. 
<span class="verse" id="EX36_36">36&#160;</span>Huan para ipan mohuiyonis nopa cortina quichijque nahui tlaquetzali ica cuahuitl acacia huan quinxajqui ica oro. Huan ipan nopa tlaquetzali quitlalijque tepos chijcoli tlen oro. Huan sesen nopa nahui tlaquetzali moquetzayaya ipan inincuatetoyo tlen plata. </div>
<div class='s'>Cortina campa calaquise ipan yoyon tiopamitl </div>
<div class='p'>
<span class="verse" id="EX36_37">37&#160;</span>Nojquiya quichijque se cortina para quitzacuase campa calaquise ipan yoyon tiopamitl. Quichijque ica lino nelcanactzi tlen tlaxinepaloli ica icpatl azultic, moradojtic, huan chichiltic huan quiijtzonque yejyectzi ica itlachijchihualo. 
<span class="verse" id="EX36_38">38&#160;</span>Huan ni cortina tlatzquitoya ipan macuili tlaquetzali ica macuili tepos chijcoli. Huan inintzonatipa nopa macuili tlaquetzali huan tepos chijcoli quiixaltijque ica oro, huan nopa macuili icuatetoyo tlen ipan moquetzqui nopa tlaquetzali quichijque ica bronce.  </div>
<div class='psalmlabel' id='EX37_0'> 37</div>
<div class='s'>Nopa caxa </div>
<div class='p'>
<span class="verse" id="EX37_1">1&#160;</span>Huan teipa Bezaleel quisencajqui nopa caxa ica cuahuitl acacia huan quipixqui 110 centímetros ihuehueyaca, huan 65 centímetros ipatlajca, huan 65 centímetros ihuejcapanca. 
<span class="verse" id="EX37_2">2&#160;</span>Iijtic huan ipani quiixaltijqui ica senquistoc oro, huan yahualtic quipixtoya itejteno tlen oro. 
<span class="verse" id="EX37_3">3&#160;</span>Huan quichihuili nahui anillos tlen oro huan quitlalili najcac ipan inacastla. 
<span class="verse" id="EX37_4">4&#160;</span>Nojquiya quisencajqui cuahuitl huehueyac huan quiixaltijqui ica oro. 
<span class="verse" id="EX37_5">5&#160;</span>Huan ipan nopa anillos quicalaqui nopa cuahuitl huehueyac para queja nopa huelis quihuicase nopa caxa. </div>
<div class='s'>Itzajca nopa caxa campa Toteco tetlasojtla </div>
<div class='p'>
<span class="verse" id="EX37_6">6&#160;</span>Teipa quichijqui itzajca nopa caxa campa Toteco quintlasojtlas tlacame. 
<span class="verse" id="EX37_7">7&#160;</span>Nojquiya iixco itzajca quisencahuili ome ielhuicac ejcahua Toteco tlen inintoca querubines tlen tlatejtzontli ica martillo. Huan nopa elhuicac ehuani huan itzajca nopa caxa elqui san se tlatectli oro. Huan nopa elhuicac ehuani moquetztoyaj ipan sese iteno itzajca. 
<span class="verse" id="EX37_8">8&#160;</span>Se ielhuicac ejca Toteco moquetztoc ipan se iteno huan ne seyoc ipan seyoc iteno. Nopa querubines huan itzajca nopa caxa elqui san se tlatectli oro tlatejtzontli. 
<span class="verse" id="EX37_9">9&#160;</span>Nopa elhuicac ehuani moixnamictoyaj huan moeltlapal tlalantoyaj queja quiecahuiliyayaj huan quitlachiliyayaj itzajca nopa caxa campa TOTECO quintlasojtlas tlacame. </div>
<div class='s'>Nopa cuamesa para pantzi </div>
<div class='p'>
<span class="verse" id="EX37_10">10&#160;</span>Nojquiya quisencajqui nopa cuamesa ica cuahuitl acacia. Huan quipixtoya ihuehueyaca 90 centímetros, huan 45 centímetros ipatlajca, huan 65 centímetros ihuejcapanca. 
<span class="verse" id="EX37_11">11&#160;</span>Huan quiixalti ica senquistoc oro. Huan quichihuilijque nopa cuamesa se icorona tlen oro tlen quitenyahualo iixco. 
<span class="verse" id="EX37_12">12&#160;</span>Nojquiya quitenyahualo iixco nopa cuamesa ica se pilhuapaltzi tlen quipiya san chicome centímetros ipatlajca. Huan yahualtic quitejtequi para quichihuili iyejyejca huan quiixalti nochi ica senquistoc oro. 
<span class="verse" id="EX37_13">13&#160;</span>Huan quichihuili nahui anillos tlen oro, huan quitlali najcac ipan inacastla nopa cuamesa campa pehua iicxihua iquespa nopa mesa. 
<span class="verse" id="EX37_14">14&#160;</span>Nopa anillos eltoya huejcapa ipan iicxi nechca nopa pilhuapaltzi tlen quitentzajqui nopa cuamesa. Huan quisencajqui cuahuitl huehueyac huan quicalaqui ipan nopa anillos ipan nopa cuamesa para queja nopa huelis quihuicase. </div>
<div class='p'>
<span class="verse" id="EX37_15">15&#160;</span>Huan para quichihuas nopa cuahuitl huehueyac para ica quihuicase nopa cuamesa quitequihui cuahuitl acacia, huan quiixalti ica oro. 
<span class="verse" id="EX37_16">16&#160;</span>Nojquiya quisencajqui tlen quitequihuise ipan cuamesa queja platome, huejhueyi cucharas, tepos huitzcucharas huan huejhueyi xarros para tlacajcahualistli tlen atic. </div>
<div class='s'>Nopa tlahuil quetzali </div>
<div class='p'>
<span class="verse" id="EX37_17">17&#160;</span>Nojquiya quisencajqui se tlahuil quetzali tlen senquistoc oro. Iicxi, icuayo, ipilcaxitzitzi, ixochiyo mimilijtoc huan tlahuijtoc huan nochi iyejyejca quisencahuili ica san se tlatectli oro tlen tlatejtejtzontli ica martillo. 
<span class="verse" id="EX37_18">18&#160;</span>Huan quipixtoya chicuase imacuayohua; eyi imacuayohua ipan se lado, huan ne se eyi ipan seyoc lado. 
<span class="verse" id="EX37_19">19&#160;</span>Ipan sese imacuayo quipixqui eyi pilcaxitzitzi tlen ipan tlatlatise huan quipixqui itlachiyalis queja se almendra ixochiyo tlen mimilijtoc huan se tlen tlahuitoc. Huan ipan nochi nopa chicuase imacuayohua queja nopa eliyaya. 
<span class="verse" id="EX37_20">20&#160;</span>Huan ipan icuayo nopa tlahuil quetzali quipiyayaya nahui pilcaxitzitzi, sese ica itlachiyalis se xochitl almendra, se nesiyaya se xochitl mimilijtoc huan se queja se xochitl tlahuitoc. 
<span class="verse" id="EX37_21">21&#160;</span>Huan itzintla tlen sesen nopa chicuase imacuayohua tlen tlatzquitoyaj ipan icuayo nopa tlahuil quetzali quipiyayaya se xochitl tlahuitoc. 
<span class="verse" id="EX37_22">22&#160;</span>Huan nochi ixochiyohua huan imacuayohua huan icuayo eliyaya san se tlatectli oro huan tlatejtejtzontli ica martillo. 
<span class="verse" id="EX37_23">23&#160;</span>Nojquiya quichihuili chicome piltlahuiltzitzi, huan nopa cucharas tlen ica quinsehuijque nochi tlahuili, huan quichihuilijque iplatohua. Huan nochi quisencajque ica senquistoc oro. 
<span class="verse" id="EX37_24">24&#160;</span>Huan nopa tlahuil quetzali tlen oro quipixqui 33 kilos ietica. </div>
<div class='s'>Nopa tlaixpamitl para copali </div>
<div class='p'>
<span class="verse" id="EX37_25">25&#160;</span>Nojquiya quichijqui se tlaixpamitl campa quitlatise copali huan elqui cuadradojtic, ica 45 centímetros ihuehueyaca huan ipatlajca, huan quipiyayaya icuacua ipan nochi nahui inacastla, huan nochi san eliyaya se tlatectli cuahuitl. 
<span class="verse" id="EX37_26">26&#160;</span>Huan quiixalti ica senquistoc oro nochi itzontzajca, huan iquespa, huan icuacua. Huan yahualtic iixco quiquetzqui se icorona tlen oro tlen quiyejyectlali. 
<span class="verse" id="EX37_27">27&#160;</span>Huan nojquiya quichihuili nahui anillos tlatzintla nopa nahui iesquinajyo, huan nopona quicalaqui nopa cuahuitl huehueyac para ica quihuicase. 
<span class="verse" id="EX37_28">28&#160;</span>Huan nopa cuahuitl huehueyac quisencajqui ica cuahuitl acacia, huan quiixalti ica oro. </div>
<div class='s'>Nopa aceite tlatzejtzeloltic huan nopa copali </div>
<div class='p'>
<span class="verse" id="EX37_29">29&#160;</span>Nojquiya quisencajqui nopa aceite tlen tlatzejtzeloltic para tlaiyocatlalise para Toteco, huan quisencajqui nopa copali tlen ajhuiyac mijmiyotía. Nochi quisencajqui Bezaleel, se tlaajhuiyacasencajquetl tlen achi más quimatqui.  </div>
<div class='psalmlabel' id='EX38_0'> 38</div>
<div class='s'>Tlaixpamitl campa quitlatise tlacajcahualistli </div>
<div class='p'>
<span class="verse" id="EX38_1">1&#160;</span>Huan nojquiya ica cuahuitl acacia quisencajqui se tlaixpamitl tlen cuadradojtic iixco campa quitlatise tlacajcahualistli. Quipixqui 2 metros 25 centímetros ihuehueyaca huan ipatlajca. Huan ihuejcapanca eltoya 1 metro 25 centímetros. 
<span class="verse" id="EX38_2">2&#160;</span>Huan ipan najcac inacastla quisencahuili icuacua. Huan quisencajqui ica san se tlatectli cuahuitl huan quiixalti ica nopa tepostli bronce. 
<span class="verse" id="EX38_3">3&#160;</span>Huan quisencahuili nochi tlen monequi quitequihuise ipan nopa tlaixpamitl queja nopa tepos caja tlen ipan quitemase cuanextli, nopa huajcaltini para quiselise estli, huan nopa tepos chijcoli para ica quiitzquise nopa nacatl, huan palas para ica quiquixtise cuanextli, huan nopa tepostli para tlicoli. Huan nochi quisencajqui ica bronce. 
<span class="verse" id="EX38_4">4&#160;</span>Huan ica bronce quisencahuili se tlixictli ica ipiltepos ixtlapalhua para iixco huelis motecas nopa tlacajcahualistli tlen quitlatíaj. Huan quisehui nopa tlixictli ipan tlajco ihuejcapanca iijtico nopa tlaixpamitl campa quipixqui se itencuayo. 
<span class="verse" id="EX38_5">5&#160;</span>Huan nojquiya najcac campa inacastla quichihuili nahui anillos para ipan quicalaquise nopa cuahuitl huehueyac para ica quihuicase. 
<span class="verse" id="EX38_6">6&#160;</span>Huan quisencajqui nopa cuahuitl huehueyac ica cuahuitl acacia huan teipa quiixalti ica bronce. 
<span class="verse" id="EX38_7">7&#160;</span>Huan quicalaqui nopa huehueyac cuatini ipan nopa anillos tlen eltoya iquespa nopa tlaixpamitl para huelis quihuicase. Huan quichijqui nopa tlaixpamitl ica huapali huan iijtico mocajqui cacahuatic. </div>
<div class='s'>Nopa hueyi paila tlen bronce para ipan momajtequise </div>
<div class='p'>
<span class="verse" id="EX38_8">8&#160;</span>Huan quichijqui nopa hueyi paila para atl ica bronce huan quichijqui nopa tlen ipan moquetza. Quichijque ica miyac tescatl tlen bronce tlen sihuame quimatque quitequihuíaj, pampa sihuame tlen tlatequipanojque campa ipuerta nopa yoyon tiopamitl quihualicaque inintesca huan temacaque. </div>
<div class='s'>Nopa calixpamitl </div>
<div class='p'>
<span class="verse" id="EX38_9">9&#160;</span>Teipa Bezaleel quisencajqui se calixpamitl tlen quiyahualo nochi nopa yoyon tiopamitl. Huan tzactoya nopa calixpamitl ica cortinas queja se tepamitl. Huan nopa cortinas tlen quitzajqui nopa calixpamitl ica sur quipixqui 45 metros ihuehueyaca. Huan quichijqui nopa cortinas tlaxinepaloli ica icpatl tlen lino nelía canactzi. 
<span class="verse" id="EX38_10">10&#160;</span>Huan ica sur tlatzquitoyaj nopa cortinas ipan 20 tlaquetzali ica 20 inincuatetoyo tlen bronce huan inintepos chijcolhua huan inianillos tlen plata. 
<span class="verse" id="EX38_11">11&#160;</span>Huan ica norte nopa cortinas tlen mochijqui nopa tlatzactli quipixqui 45 metros ihuehueyaca, huan tlatzquitoyaj ipan 20 tlaquetzali, huan 20 inincuatetoyo tlen bronce ica inintepos chijcolhua huan inianillos tlen plata. 
<span class="verse" id="EX38_12">12&#160;</span>Huan campa temo tonati nopa cortinas tlen quitzajqui nopa lado quipixqui 22 metros huan tlajco ihuehueyaca, huan quipixqui 10 tlaquetzali, huan 10 cuatetomitl para ipan tlatzquise. Huan nopa tlaquetzali, huan inintepos chijcolhua huan inianillos nochi elqui tlen plata. 
<span class="verse" id="EX38_13">13&#160;</span>Huan ica campa quisa tonati nopa cortinas tlen quitzajqui nopa lado quipixqui 22 metros huan tlajco. 
<span class="verse" id="EX38_14">14&#160;</span>Huan tlajco nopa tlatzactli campa quisa tonati mocajqui tlapojtoc queja puerta para calaquise ipan calixpamitl. Huan ipan se lado campa calaquise eltoya se cortina tlen quipixqui 7 metros ihuehueyaca, huan eyi tlaquetzali sese ica icuatetoyo para ipan tlatzquijque. 
<span class="verse" id="EX38_15">15&#160;</span>Huan ipan ne se lado tlen campa calaquiyayaj nojquiya eltoya se cortina tlen 7 metros ihuehueyaca, huan 3 tlaquetzali huan sesen ica icuatetoyo para ipan tlatzquijque. 
<span class="verse" id="EX38_16">16&#160;</span>Huan nochi nopa cortinas tlen mochijqui nopa tlatzactli tlen eltoya yahualtic nopa calixpamitl mochijtoya ica yoyomitl tlaxinepaloli tlen lino icpatl tlen nelía canactzi. 
<span class="verse" id="EX38_17">17&#160;</span>Huan icuatetoyo sesen tlaquetzali eliyaya tlen bronce, huan itepos chijcolhua huan ianillos eliyaya tlen plata. Huan itzonixco sesen tlaquetzali quiixalti ica plata. Huan nochi nopa tepos barras para ipan quicuapilose nopa cortinas eliyaya tlen plata. </div>
<div class='s'>Puerta para calaquise ipan calixpamitl </div>
<div class='p'>
<span class="verse" id="EX38_18">18&#160;</span>Huan campa nopa cortina tlen quitzacuayaya campa calaquij ipan nopa calixpamitl elqui tlaxinepaloli ica lino icpatl tlen nelcanactzi huan icpatl tlen azultic, moradojtic huan chichiltic. Eltoya itequi se tlen achi más quimatqui tlaxinepalohua. Huan nopa cortina eliyaya 9 metros ihuehueyaca huan 2 metros 25 centímetros ihuejcapanca san se queja ne sequinoc cortinas tlen quiyahualojque nopa calixpamitl. 
<span class="verse" id="EX38_19">19&#160;</span>Huan campa calaquiyayaj quipixqui 4 tlaquetzali, sese ica icuatetoyo tlen bronce para ipan moquetzas. Huan itepos chijcolhua huan ianillos nopa tlaquetzali eliyaya tlen plata huan itzonixco sesen tlaquetzali nojquiya quiixalti ica plata. 
<span class="verse" id="EX38_20">20&#160;</span>Huan nochi estacas eltoya tlen nopa tepostli bronce huan quitequihui para quiilpis huan quitetzilos nopa tiopamitl. Huan nopa cortina tlatzactli quiyahualo nopa calixpamitl. Huan nopa calixpamitl quiyahualo nopa yoyon tiopamitl. </div>
<div class='s'>Tlen quitequihuise tiopan calijtic </div>
<div class='p'>
<span class="verse" id="EX38_21">21&#160;</span>Huan ya ni nopa cuenta tlen nopa yoyon tiopamitl para elis ichaj nopa caxa ica itlanahuatil TOTECO. Huan quichijque nochi queja Moisés tlanahuatijtoya. Huan Itamar, icone totajtzi Aarón, tlayacanqui para quiitztiyas sesen tequitl. Huan nopa levitame quiijcuilojque quesqui imiyaca sesen tlamantli quitequihuijtoyaj para quichihuase nopa yoyon tiopamitl. </div>
<div class='p'>
<span class="verse" id="EX38_22">22&#160;</span>Huan Bezaleel, icone Uri huan iixhui Hur ipan nopa hueyi familia Judá, tlayacanqui para quichihuas iixcopinca sesen tlamantli senquistoc queja TOTECO quinahuati Moisés ma quisencahua. 
<span class="verse" id="EX38_23">23&#160;</span>Huan quipalehui Aholiab, icone Ahisamac, tlen tlacatqui ipan nopa hueyi familia Dan. Huan Aholiab eltoya se tepos tejtzonquetl para tlayejyectlalis, huan se cuali tlaxinepalojquetl ica icpatl. Huan quimatqui quichihuas yejyectzi yoyomitl tlen quipixqui itlajtzoyo ica lino icpatl tlen canactzi huan icpatl tlen azultic, moradojtic huan chichiltic. </div>
<div class='p'>
<span class="verse" id="EX38_24">24&#160;</span>Nochi oro tlen motequihui para nochi tlamantli ipan nopa tiopamitl eltoya oro tlen israelitame quimacatoyaj TOTECO. Huan ietica quipano 965 kilos queja nopa tlayejyecoli tlen quitequihuijque ipan nopa tiopamitl. </div>
<div class='p'>
<span class="verse" id="EX38_25">25&#160;</span>Huan imiyaca plata tlen quitequihuijque panoc 3 mil 319 kilos. 
<span class="verse" id="EX38_26">26&#160;</span>Nochi ni plata elqui tlen quininanque nopa 603 mil 550 tlacame tlen moijcuilojque ipan nopa censo pampa ya quiaxitijque 20 xihuitl. Sesen inijuanti temacaque macuili gramos tlen plata quema moijcuilojque. 
<span class="verse" id="EX38_27">27&#160;</span>Quitequihuijque 3 mil 300 kilos tlen plata para inincuatetoyo icaltepanyo tiopamitl huan nopa tlaquetzali para cortinas campa calaquise. Ica ni plata quichijque icuatetoyo 100 tlaquetzali. Elqui nechca 33 kilos tlen plata tlen quitequihui ipan icuatetoyo sesen tlaquetzali. 
<span class="verse" id="EX38_28">28&#160;</span>Huan nopa plata tlen mocajqui, quitequihuijque para itepos chijcolhua, ianillos, huan para itzonixco sesen nopa tlaquetzali. </div>
<div class='p'>
<span class="verse" id="EX38_29">29&#160;</span>Huan nopa bronce tlen nopa israelitame quimacaque TOTECO quipano 2 mil 336 kilos ietica. 
<span class="verse" id="EX38_30">30&#160;</span>Huan ica nopa bronce quichijque icuatetoyo nopa tlaquetzali tlen quitlaquechijque nopa cortinas campa calaquij ipan calixpamitl. Huan quichijque nopa tlaixpamitl tlen bronce para ipan quitlatise tlacajcahualistli, huan quichijqui itlixic ica ipiltepos ixtlapalhua tlen bronce tlen ipan quitecase nopa tlapiyali para quitlatise. Huan nojquiya ica ni bronce quichijqui nochi nopa tlamantzitzi tlen monequiyaya campa tlaixpamitl. 
<span class="verse" id="EX38_31">31&#160;</span>Nojquiya quitequihui bronce para nopa cuatetomitl para tlaquetzali tlen quitlaquechi nopa cortinas tlen quitzajqui nopa calixpamitl huan nopa cortinas campa calaquij ipan calixpamitl. Huan quitequihui bronce para iestacas para quiilpis huan quitetzilos nopa tiopamitl huan nochi nopa tlaquetzali.  </div>
<div class='psalmlabel' id='EX39_0'> 39</div>
<div class='s'>Ininyoyo nopa totajtzitzi </div>
<div class='p'>
<span class="verse" id="EX39_1">1&#160;</span>Nojquiya ininyoyo nopa totajtzitzi tlen quitequihuise quema tequitise tiopan calijtic quixinepalojque ica icpatl azultic, moradojtic huan chichiltic. Huan quisencajque iyoyo Aarón tlen tlatzejtzeloltic queja TOTECO quinahuatijtoya Moisés. Huan ni yoyomitl quitequihuía san quema calaqui ipan tiopamitl campa tlatzejtzeloltic. </div>
<div class='s'>Ixpantzajcayotl </div>
<div class='p'>
<span class="verse" id="EX39_2">2&#160;</span>Nojquiya quisencajque iixpantzajcayo tlaxinepaloli ica icpatl tlen oro tlen azultic, moradojtic, huan chichiltic huan lino icpatl tlen nelía canactzi. Huan nochi elqui nelía cuali tlasencahuali. 
<span class="verse" id="EX39_3">3&#160;</span>Quicuique se tlatectli oro, huan quitejtzonque hasta quichijque se piltepos mecatzi tlen nelía canactzi queja icpatl. Huan nopa piltepos mecatzi tlen oro quixinepalojque ihuaya lino icpatl tlen canactzi huan icpatl tlen azultic, moradojtic huan chichiltic. Huan elqui itequi se tlen nelía quimatqui tequiti huan nelía yejyectzi mocajqui. 
<span class="verse" id="EX39_4">4&#160;</span>Huan nopa ixpantzajcayotl elqui ome tlatectli yoyomitl. Huan nojquiya quichijqui seyoc tlatectli para iajcolpa campa moixnamiquiyaya iyolixco huan icuitlapa. 
<span class="verse" id="EX39_5">5&#160;</span>Nojquiya nopa itzinquechilpica tlen yejyectzi elqui tlasencahuali ica san se nopa yoyomitl tlen quitequihuijque ipan nopa ixpantzajcayotl. Nochi eltoya tlen nopa piltepos mecatzi tlen oro tlaxinepaloli ica lino icpatl nelía canactzi huan ica icpatl azultic, moradojtic huan chichiltic. Nochi eltoya queja TOTECO quiilhui Moisés. </div>
<div class='p'>
<span class="verse" id="EX39_6">6&#160;</span>Huan quisencajque piltetzitzi tlen yejyectzi itoca ónice huan quitlali ipan oro. Huan ipani quiijcuilojque inintoca nochi itelpocahua Israel queja se sello tlen quipiya tlajcuiloli tlen nesi. 
<span class="verse" id="EX39_7">7&#160;</span>Huan quitlalili iajcolpa nopa ixpantzajcayotl para ica quinilnamiquiltis TOTECO tlen itelpocahua Israel. Huan nochi quichijque queja TOTECO quinahuatijtoya Moisés. </div>
<div class='s'>Iyolixpantzajcayo nopa hueyi totajtzi </div>
<div class='p'>
<span class="verse" id="EX39_8">8&#160;</span>Huan nojquiya se tlen tlahuel quimatqui, quisencajqui nopa yolixpantzajcayotl queja nopa ixpantzajcayotl. Quixinepalo nopa icpatl tlen oro, lino icpatl ihuaya icpatl tlen azultic, moradojtic huan chichiltic. 
<span class="verse" id="EX39_9">9&#160;</span>Huan quicuelpacho nopa yolixpantzajcayotl huan quichijqui se bolsa tlen cuadradojtic. Ihuehueyaca huan ipatlajca eltoya 22 centímetros. 
<span class="verse" id="EX39_10">10&#160;</span>Huan iyolixpa oncayaya nahui tlatilimitl tlen piltetzitzi tlen yejyectzitzi. Ipan nopa achtohui tlatilimitl quitlatzquiltilijque se piltetzi tlen itoca rubí, se topacio huan se sardónice. Ya ni elqui nopa achtohui tlatilimitl. 
<span class="verse" id="EX39_11">11&#160;</span>Huan ipan nopa ompa tlatilimitl quitlalilijtoya se esmeralda, se zafiro huan se diamante. 
<span class="verse" id="EX39_12">12&#160;</span>Huan ipan nopa expa tlatilimitl quitlatzquiltijque se jacinto, se ágata huan se amatista. 
<span class="verse" id="EX39_13">13&#160;</span>Huan ipan nopa najpa tlatilimitl quitlatzquiltijque se berilo, se ónice huan se jaspe. Huan mocajqui nochi ni piltetzitzi tlatzquitoque ipan ininpiltencuayohua tlen oro tlen mocahua inintejteno huan tlen quiyecchijtoyaj. 
<span class="verse" id="EX39_14">14&#160;</span>Huan imiyaca nopa piltetzitzi elqui 12 queja ininmiyaca itelpocahua Israel. Huan sese elqui queja se pilsellojtzi tlen quichihua itoca se itelpoca Israel. </div>
<div class='p'>
<span class="verse" id="EX39_15">15&#160;</span>Nojquiya quisencajque para nopa yolixpantzajcayotl ipiltlajco ilpicayotzitzi tlen tlaxinepaloli tlen oro. 
<span class="verse" id="EX39_16">16&#160;</span>Huan quichihuili nopa yolixpantzajcayotl ome anillos tlen oro oncac ipan inacastla tlen huejcapa huan nopona quicalaqui nopa piltlajco ilpicayotl huan quitlatzquiltili nopa yolixpantzajcayotl ica tlen eltoc iajcoltipa ipan nopa ixpantzajcayotl. 
<span class="verse" id="EX39_17">17&#160;</span>Huan quitlatzquiltijque oncac nopa ome piltlajco ilpicayotzitzi tlen oro tlen yejyectzitzi tlaxinepaloli ipan inacas huejcapa ipan nopa yolixpantzajcayotl. Huan teipa seyoc iteno nopa piltlajco ilpicayotzitzi quitlatzquilti ipan sese anillo iajcolpa ipan nopa ixpantzajcayotl. 
<span class="verse" id="EX39_18">18&#160;</span>Huan quitlalijque ni ome ipiltlajco ilpicayotzitzi tlen oro tlen tlayejyecchihuali oncac, se ipan sesen nopa ome anillos tlen eltoc iajcolpa huan ica quitlatzquiltilijque iyolixpa nopa yolixpantzajcayotl ica iajcolpa nopa ixpantzajcayotl. 
<span class="verse" id="EX39_19">19&#160;</span>Huan quichijque seyoc ome anillos tlen oro tlen quitlatzquiltilijque ipan sese iquespa ipan itejteno nopa yolixpantzajcayotl. 
<span class="verse" id="EX39_20">20&#160;</span>Nojquiya quichijque ome anillos tlen oro tlen quitlatzquiltijque tlatzintla ipan tlen elqui iajcoltipa huan teipa quisalojque seyoc iteno ihuaya itzinquechilpica. 
<span class="verse" id="EX39_21">21&#160;</span>Huan quinechicojque nopa yolixpantzajcayotl ica nopa ixpantzajcayotl huan quiilpijque ica se listón azultic para ma motlali cuali ipan nopa ixpantzajcayotl itzinquechilpica para nochipa san sejco tlatzquitose nopa yolixpantzajcayotl ica nopa ixpantzajcayotl huan ax papatlacas. Huan nochi quichijqui senquistoc queja TOTECO quinahuatijtoya Moisés. </div>
<div class='s'>Sequinoc ininyoyo totajtzitzi </div>
<div class='p'>
<span class="verse" id="EX39_22">22&#160;</span>Huan nojquiya quichihuili nopa totajtzi iyoyo tlen huehueyac tlen mocajqui itzala nopa ixpantzajcayotl, huan quichijqui nochi ica yoyomitl azultic. 
<span class="verse" id="EX39_23">23&#160;</span>Huan quiquechtejqui campa calaquis itzonteco huan quiyahualo campa quiquechtectoya ica se yejyectzi tlajtzontli tlen tlayahualoli para ma ax tzayani. 
<span class="verse" id="EX39_24">24&#160;</span>Huan ipan itejteno iyoyo huehueyac quichihuili se tlajtzontli tlen quiixcopinqui nopa cuatlactli itoca granada. Quiixcopinqui quema quixinepalo lino icpatl huan icpatl azultic, moradojtic huan chichiltic. 
<span class="verse" id="EX39_25">25&#160;</span>Nojquiya quichihuilijque pilcampanajtzitzi tlen senquistoc oro, huan quiilpijque tlajco nopa granadas. Huan queja nopa yajtiyajqui ipan nochi itejteno iyoyo. 
<span class="verse" id="EX39_26">26&#160;</span>Quipixqui se pilcampanajtzi huan se granada, seyoc pilcampanajtzi huan seyoc granada ipan nochi itejteno icuej iyoyo huehueyac. Huan nopa totajtzi motlalili nopa yoyomitl quema quitequipano TOTECO tiopan calijtic. Huan nochi quichijque senquistoc queja TOTECO quinahuatijtoya Moisés. </div>
<div class='p'>
<span class="verse" id="EX39_27">27&#160;</span>Huan para Aarón huan itelpocahua quinchihuilijque inintlatzintlanyoyo ica yoyomitl tlen lino tlen nelcanactzi. 
<span class="verse" id="EX39_28">28&#160;</span>Nojquiya quixinepalojque nopa cuatzajcayotl ica icpatl tlen lino tlen nelcuali, huan quiyejyectlalijque nopa yoyomitl para inincuajtol ica icpatl tlen lino tlen nelía cuali, huan quichijque inintlatzintlanyoyo nojquiya ica icpatl tlamalintli tlen lino huan nelía canactzi. 
<span class="verse" id="EX39_29">29&#160;</span>Nojquiya quisencajque inintzinquechilpijcayo ica lino icpatl nelcanactzi huan icpatl tlen azultic, moradojtic huan chichiltic. Huan quichijque yejyectzi itlajtzoyo senquistoc queja TOTECO quinahuatijtoya Moisés. </div>
<div class='p'>
<span class="verse" id="EX39_30">30&#160;</span>Nojquiya quichijqui se piltlatectzi tlen oro para quitlalis ipan icuatzajca huan ipani tlajcuilojque queja se sello tlen quiijto: TLAIYOCATLALILI PARA TOTECO. 
<span class="verse" id="EX39_31">31&#160;</span>Huan quiilpilijque ica se icpatl azultic huan quitlalijque iixtla nopa cuatzajcayotl senquistoc queja TOTECO quinahuatijtoya Moisés. </div>
<div class='s'>Moisés quitlachili nopa yoyon tiopamitl </div>
<div class='p'>
<span class="verse" id="EX39_32">32&#160;</span>Huan queja ni tlanqui nochi nopa tequitl tlen quichihuayayaj para quisencahuase nopa yoyon tiopamitl campa mopantise ihuaya TOTECO. Huan nochi quisencajque nopa israelitame senquistoc queja TOTECO quinahuatijtoya Moisés. </div>
<div class='p'>
<span class="verse" id="EX39_33">33&#160;</span>Huan nochi nopa tiopamitl ica nochi tlamantli tlen quisencajtoya quihualiquilijque Moisés. Quihualiquilijque nopa yoyoncali tlen quichijtoya ica nopa tetic yoyomitl tlen tlaxinepaloli ica iniijhuiyo oquich chivojme. Quihualicaque nopa cuamesas, tepos chijcoli, huapali, cuaixtlapali, tlaquetzali huan icuatetoyo. 
<span class="verse" id="EX39_34">34&#160;</span>Quihualiquilijque itzontzajca tlen quichijtoyaj ica inincuetlaxo oquich borregojme tlen quipajtoya chichiltic, huan itzontzajca tlen quisencajtoya ica inincuetlaxo pesojme huan nojquiya nopa cortinas tlen ica quitzacuas nopa cuarto tlen quipixqui nopa caxa. 
<span class="verse" id="EX39_35">35&#160;</span>Quihualicaque nopa caxa huan cuahuitl huehueyac para ica quihuicase, huan itzajca, 
<span class="verse" id="EX39_36">36&#160;</span>huan nopa cuamesa ica nochi tlen motequihuis ipani, huan nopa pantzi tlen quitlalía ipan nopa cuamesa para tenextilis Toteco itztoc tohuaya. 
<span class="verse" id="EX39_37">37&#160;</span>Nojquiya quihualicaque nopa tlahuil quetzali tlen oro ica nochi itlahuilhua tlen quitlalijtoya sesen campa monequiyaya huan nojquiya quihualicaque nochi nopa tlamantzitzi tlen monequi quitequihuise ica nopa tlahuil quetzali ihuaya nopa aceite tlen quitequilise para ma tlatla. 
<span class="verse" id="EX39_38">38&#160;</span>Huan quihualicaque nopa tlaixpamitl tlen oro, ihuaya nopa copali tlen ajhuiyac huan nopa aceite para tlaiyocatlalise, huan nopa cortina para quicuapilose campa calaquise. 
<span class="verse" id="EX39_39">39&#160;</span>Quihualicaque nopa tlaixpamitl tlen bronce huan nochi tlen nopona motequihuía. Nojquiya quihualicaque itlixicyo tlen bronce huan nopa cuahuitl huehueyac para ica quihuicase. Huan nochi quiixaltijtoyaj ica bronce. Nojquiya quihualicaque nopa hueyi paila huan icuayo tlen ipan ma momajtequica totajtzitzi. 
<span class="verse" id="EX39_40">40&#160;</span>Quihualicaque nopa cortinas tlen mochihuas itzajca nopa calixpamitl, ihuaya itlaquetzalo huan itepos cuatetoyo. Nojquiya quihualicaque nopa cortinas para campa puerta campa calaquise ipan calixpamitl, huan nopa mecatl huan estacas para quiilpise huan quitetzilose sesen tlaquetzali, huan nochi tlamantli tlen motequihuis tiopan calijtic. 
<span class="verse" id="EX39_41">41&#160;</span>Nojquiya quihuiquilijque Moisés para ma quiita iyejyejca ininyoyo nopa totajtzitzi tlen moquentise quema calaquise para tequitise tiopan calijtic Campa Tlatzejtzeloltic. Quihualiquilijque nopa yoyomitl tlen tlatzejtzeloltic para nopa hueyi totajtzi Aarón, ihuaya nopa yoyomitl para itelpocahua quema quichihuase inintequi tiopan calijtic. </div>
<div class='p'>
<span class="verse" id="EX39_42">42&#160;</span>Huan nopa israelitame quichijque nochi senquistoc queja TOTECO quinahuatijtoya Moisés. 
<span class="verse" id="EX39_43">43&#160;</span>Huan quema Moisés quitlachili nochi tlen quichijtoya, quiitac para quisencajtoyaj senquistoc queja TOTECO tlanahuatijtoya, huan quintiochijqui nochi inijuanti tlen quisencajtoyaj.  </div>
<div class='psalmlabel' id='EX40_0'> 40</div>
<div class='s'>Quiquetzque nopa yoyon tiopamitl </div>
<div class='p'>
<span class="verse" id="EX40_1">1&#160;</span>Teipa TOTECO quiilhui Moisés: </div>
<div class='p'>
<span class="verse" id="EX40_2">2&#160;</span>“Xijquetza nopa yoyon tiopamitl campa timopantise ipan nopa achtohui tonal ipan nopa achtohui metztli ipan nopa yancuic xihuitl ipan imocalendario. 
<span class="verse" id="EX40_3">3&#160;</span>Huan ipan nopa yoyon tiopamitl ipan nopa cuarto más calijtic, xijtlali nopa caxa, huan xijtzacua campa calaquise ipan nopa cuarto ica nopa cortina. 
<span class="verse" id="EX40_4">4&#160;</span>Huan ipan nopa seyoc cuarto tlen ax más calijtic, xijcalaqui nopa cuamesa para pantzi huan xijtlali campa monequi. Teipa xijcalaqui nopa tlahuil quetzali huan xijtlati. </div>
<div class='p'>
<span class="verse" id="EX40_5">5&#160;</span>“Huan nojquiya ipan nopa cuarto tlen ax más calijtic, xijtlali nopa tlaixpamitl tlen oro campa quitlatise copali huan nopa tlaixpamitl tlen copali mocahuas iixmelac nopa caxa tlen eltoc ipan nopa cuarto más calijtic. Huan xijcuapilo seyoc cortina campa calaquise ipan nopa achtohui cuarto tlen ax más calijtic huan ni cortina elis iixmelac nopa tlaixpamitl tlen oro huan quitzacuas campa calaquise ipan nopa cuarto tlen ax más calijtic. 
<span class="verse" id="EX40_6">6&#160;</span>Huan ipan nopa calixpamitl, xijtlali nopa tlaixpamitl campa quitlatise tlacajcahualistli. Huan moquetzas iixmelac nopa cortina campa calaquise ipan nopa cuarto tlen ax más calijtic. 
<span class="verse" id="EX40_7">7&#160;</span>Teipa tlatlajco nopa yoyon tiopamitl huan nopa tlaixpamitl, xijtlali nopa hueyi paila tlen quitequilise atl para momajtequise. 
<span class="verse" id="EX40_8">8&#160;</span>Huan teipa xijquetza nopa tlatzactli tlen cortinas para xijchihua icalixpanyo yahualtic nopa yoyon tiopamitl. Huan tlen campa calaquise ipan calixpamitl, xijcuapilo nopa seyoc cortina. </div>
<div class='p'>
<span class="verse" id="EX40_9">9&#160;</span>“Huan xijcui nopa aceite tlen tlaajaltise para tlaiyocatlalise para TOTECO. Huan xiquijtzelhuili nopa yoyon tiopamitl huan nochi cuamesas tlen eltoc ipani. Xiquijtzelhuili nochi tlen quitequihuise nopona. Huan nochi mocahuas tlatzejtzeloltic, tlaiyocatlalili para na, niimoTECO. 
<span class="verse" id="EX40_10">10&#160;</span>Teipa xiquijtzelhuili nopa tlaixpamitl campa quitlatise tlacajcahualistli huan nochi tlen motequihuía ihuaya. Huan queja nopa moiyocatlalijtos nopa tlaixpamitl huan elis tlahuel tlatzejtzeloltic. 
<span class="verse" id="EX40_11">11&#160;</span>Nojquiya xiquijtzelhuili nopa hueyi paila campa momajtequise huan icuayo tlen bronce huan queja nopa tiquiyocatlalis huan tijchihuas tlatzejtzeloltic para na. </div>
<div class='p'>
<span class="verse" id="EX40_12">12&#160;</span>“Huan xijhuica Aarón ihuaya itelpocahua ipan nopa calixpamitl hasta iixmelac campa calaquise ipan nopa yoyon tiopamitl campa timopantise, huan nopona ma maltica ica atl. 
<span class="verse" id="EX40_13">13&#160;</span>Huan xijyoyonti Aarón ica nopa yoyomitl tlatzejtzeloltic. Huan xicajalti ica aceite para tiquiyocatlalis para nechtequipanos queja nototajtzi tlen más hueyi. 
<span class="verse" id="EX40_14">14&#160;</span>Teipa xiquinhuica itelpocahua, huan xiquinyoyonti ica nopa yoyomitl huehueyac tlen inquinsencahuilijque. 
<span class="verse" id="EX40_15">15&#160;</span>Huan xiquinajalti ica aceite queja tijchijqui ica inintata, huan inijuanti nojquiya nechtequipanose queja totajtzitzi. Huan quema tiquinajaltis ica aceite, pehuas se familia tlen totajtzitzi tlen ax tlamis pampa iniixhuihua elise nototajtzitzi para nochipa.” </div>
<div class='p'>
<span class="verse" id="EX40_16">16&#160;</span>Huan Moisés quichijqui nochi senquistoc queja TOTECO quinahuatijtoya. 
<span class="verse" id="EX40_17">17&#160;</span>Huajca ipan nopa achtohui tonal, ipan nopa achtohui metztli quema yahuiyaya para ome xihuitl quistoyaj ipan tlali Egipto, quiquetzque nopa yoyon tiopamitl. 
<span class="verse" id="EX40_18">18&#160;</span>Huan quema Moisés quiquetzqui nopa yoyon tiopamitl, quiquetzqui itepos cuatetoyo, ihuapalhua, huan quicalaqui icuaixtlapalhua huejhuehueyac huan itlaquetzalhua. 
<span class="verse" id="EX40_19">19&#160;</span>Teipa quipatlajque nopa cortina para quitzontzacuase, huan nojquiya nopa seyoc itzontzajca quitlali san queja TOTECO quinahuatijtoya. </div>
<div class='p'>
<span class="verse" id="EX40_20">20&#160;</span>Teipa quicuic nopa ome tepatlactli tlen quipixtoya itlanahuatilhua TOTECO huan quitlali ipan nopa caxa. Teipa quicalaqui nopa cuahuitl huehueyac para ica quihuicase campa monequiyaya. Huan iixco quitlali itzajca campa nopa totajtzi quinixtzacuilis inintlajtlacolhua tlacame iixtla TOTECO. 
<span class="verse" id="EX40_21">21&#160;</span>Quema ya eltoya tlasencahuali nopa caxa, quicalaqui ipan nopa cuarto más tiopan calijtic, huan quicuapilo nopa cortinas para quitzacuas nopa cuarto tlen quipixtoya nopa caxa san queja TOTECO quinahuatijtoya. </div>
<div class='p'>
<span class="verse" id="EX40_22">22&#160;</span>Teipa ica norte ipan nopa achtohui cuarto tlen ax más calijtic, quitlali nopa cuamesa. Nopa cuarto eltoc iixpa nopa yejyectzi Cortina. 
<span class="verse" id="EX40_23">23&#160;</span>Huan ipan nopa cuamesa quitenqui nopa pantzi iixtla TOTECO senquistoc queja TOTECO quinahuatijtoya Moisés. </div>
<div class='p'>
<span class="verse" id="EX40_24">24&#160;</span>Huan nojquiya ipan nopa cuarto tlen ax más calijtic, ica sur quitlali nopa tlahuil quetzali iixmelac nopa cuamesa para pantzi. 
<span class="verse" id="EX40_25">25&#160;</span>Huan quintlati nochi nopa tlahuili iixtla TOTECO queja TOTECO quinahuatijtoya ma quichihua. </div>
<div class='p'>
<span class="verse" id="EX40_26">26&#160;</span>Huan ipan nopa cuarto nojquiya quitlali nopa tlaixpamitl tlen oro. Huan quiquetzqui iixmelac nopa cortina tlen quitzacuayaya nopa cuarto tlen más calijtic. 
<span class="verse" id="EX40_27">27&#160;</span>Huan ipan nopa tlaixpamitl tlen oro, quitlati nopa copali tlen ajhuiyac queja TOTECO quinahuatijtoya. </div>
<div class='p'>
<span class="verse" id="EX40_28">28&#160;</span>Nojquiya Moisés quicuapilo se cortina para quitzacuas campa calaquise ipan nopa achtohui cuarto tlen ax más calijtic ipan nopa yoyon tiopamitl. 
<span class="verse" id="EX40_29">29&#160;</span>Huan ipan nopa calixpamitl iixmelac campa calaquise ipan nopa yoyon tiopamitl, quitlali nopa tlaixpamitl campa quitlatise tlacajcahualistli. Huan ipan quintlatijque tlapiyalime para tlacajcahualistli. Nojquiya quitlati tlacajcahualistli tlen harina queja TOTECO quinahuatijtoya. </div>
<div class='p'>
<span class="verse" id="EX40_30">30&#160;</span>Huan ipan calixpamitl tlatlajco tlen nopa yoyon tiopamitl huan tlaixpamitl campa quitlatise tlacajcahualistli, quiquetzqui nopa hueyi paila, huan quitequili atl para nopona ma moicxipajpacaca huan ma momajtequica totajtzitzi. 
<span class="verse" id="EX40_31">31&#160;</span>Huan Moisés ininhuaya Aarón huan itelpocahua nopona momajtequijque huan moicxipajpajque. 
<span class="verse" id="EX40_32">32&#160;</span>Huan monequiyaya mopajpacase queja TOTECO tlanahuatijtoya sesen huelta quema calajque ipan nopa yoyon tiopamitl o quema quinechcahuiyaya nopa tlaixpamitl campa quitlatise tlacajcahualistli. </div>
<div class='p'>
<span class="verse" id="EX40_33">33&#160;</span>Teipa Moisés quiquetzqui nopa tlatzactli tlen cortinas tlen quitzajqui nopa calixpamitl yahualtic nopa yoyon tiopamitl huan nopa tlaixpamitl. Huan campa calaquij ipan calixpamitl, quicuapilo nopa cortina para elis queja se puerta. Huan ica ya nopa Moisés quitlamilti nopa tequitl. </div>
<div class='s'>Itlatlanex Toteco </div>
<div class='p'>
<span class="verse" id="EX40_34">34&#160;</span>Huan se mixtli quisentzajqui nopa yoyon tiopamitl. Huan itlatlanex TOTECO tlen nelía yejyectzi quitemiti nopa tiopamitl. 
<span class="verse" id="EX40_35">35&#160;</span>Huan Moisés ax huelqui calaqui tiopan calijtic pampa nopa mixtli motlalijtoya nopona. Huan itlatlanex TOTECO tlen tlahuel tlahuiyaya quisentzajqui nopa yoyon tiopamitl. 
<span class="verse" id="EX40_36">36&#160;</span>Huan ipan nopa tonali quema nopa israelitame nentinemiyayaj campa hueli, intla nopa mixtli quitlalcahuiyaya nopa yoyon tiopamitl, nopa israelitame quitlalanayayaj nopa yoyon tiopamitl huan quitoquiliyayaj nopa mixtli. 
<span class="verse" id="EX40_37">37&#160;</span>Pero intla nopa mixtli ax mijcueniyaya, inijuanti nojquiya ax mijcueniyayaj hasta quema nopa mixtli sampa mijcuenisquía. Huan huajca, quena, quema mijcuenisquía, inijuanti quitoquilisquíaj. 
<span class="verse" id="EX40_38">38&#160;</span>Huan queja nopa elqui ipan nochi iniojhui. Tonaya nopa mixtli tlen TOTECO motlaliyaya itzonpac nopa tiopamitl, huan tlayohua mocuepayaya se tlitl tlen mosehuiyaya nopona huan yeca nopa israelitame hueliyayaj tlachiyase tonaya huan tlayohua.</div><div class="footnote">
<hr />
</div>
</div></body></html>
