<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia LUCAS 1</title>
</head>
<body dir='ltr'>
<ul class='tnav'>
<li><a href='index.xhtml'>LUCAS</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt'>Icamanal Toteco Catli Quiijcuilo Lucas  </div>
<div class='psalmlabel' id='LK1_0'> 1</div>
<div class='s'>Lucas quitlajcuilhui Teófilo catli Jesús quichijqui </div>
<div class='p'>

<span class="verse" id="LK1_1">1&#160;</span>Noicni Teófilo, miyaqui tlacame quichijtoque campica quiijcuilose nochi nopa tlamantli catli panotiyajque toixpa ipan inemilis Jesucristo. 
<span class="verse" id="LK1_2">2&#160;</span>Quiijcuilojtoque catli nopa tlacame catli tlacamanalhuijque icamanal techilhuijque para quiitztiyajque tlen ipejya quema nejnemiyayaj ihuaya Jesús. 
<span class="verse" id="LK1_3">3&#160;</span>Huan huajca na nojquiya nimoilhui cuali para nimitztlajcuilhuis nochi catli panoc tlen ipejya inemilis huan quenicatza panotiyajqui hasta itlamiya, pampa ica yolic nijtemojtoc catli melahuac ica nochi ni tlamantli. Huajca noicni Teófilo catli nochi mitztlepanitaj miyac, ama nimitztlajcuilhuis nochi 
<span class="verse" id="LK1_4">4&#160;</span>para tijmachilis nelía temachtli nopa tlamantli catli masehualme ya mitzmachtijtoque. </div>
<div class='s'>Tlacatis Juan catli tecuaaltis </div>
<div class='p'>
<span class="verse" id="LK1_5">5&#160;</span>Ipan nopa tonali quema tlanahuatiyaya Herodes el Grande ipan estado Judea, itztoya se totajtzi itoca Zacarías catli tequitqui ipan nopa Abías pamitl tlen totajtzitzi. Zacarías quipixqui isihua catli itoca Elisabet huan nochi ome eliyayaj iteipa ixhuihua nopa totajtzi Aarón catli huejcajya itztoya. 
<span class="verse" id="LK1_6">6&#160;</span>Zacarías huan Elisabet itztoyaj xitlahuaque iixpa Toteco. Quintoquilijque itlanahuatilhua Toteco huan nochi catli yaya quinnahuati ma quichihuaca. Yeca amo aqui huelqui quintlaijilhui ica niyon se tlamantli fiero. 
<span class="verse" id="LK1_7">7&#160;</span>Pero amo quipiyayayaj niyon se conetl pampa Elisabet eltoya tetzacatl, huan inijuanti ya huehuejtixtoyaj. </div>
<div class='p'>
<span class="verse" id="LK1_8">8&#160;</span>Huan se tonal Zacarías quichihuayaya itequi nepa tiopan calijtic iixpa Toteco, pampa quitocaro se ipan nopa Abías pamitl tlen totajtzitzi ma tequitica. 
<span class="verse" id="LK1_9">9&#160;</span>Huan quen momatque quichihuaj totajtzitzi, mahuiltijque ica piltetzitzi para quiitase ajqueya tlen inijuanti Toteco quitlapejpenis para quitlatis nopa copali iixpa Toteco ipan nopa hueyi israelita tiopamitl. Huan quitocaro Zacarías ma quitlati. 
<span class="verse" id="LK1_10">10&#160;</span>Huan ipan nopa hora quema Zacarías quitlatiyaya nopa copali tiopan calijtic, moquetzayayaj calteno miyaqui masehualme catli motlatlajtiyayaj ica Toteco. 
<span class="verse" id="LK1_11">11&#160;</span>Huan nimantzi monexti se itequihua Toteco iixpa Zacarías. Moquetzaco ica inejmac nopa tlaixpamitl campa quitlatiyaya copali. 
<span class="verse" id="LK1_12">12&#160;</span>Huan Zacarías tlahuel momajmati quema quiitac itequihua Toteco. 
<span class="verse" id="LK1_13">13&#160;</span>Pero itequihua Toteco quiilhui: </div>
<div class='p'>―Zacarías, amo ximomajmati. Toteco quicactoc catli tijtlajtlaniyaya, huan mosihua Elisabet quipiyas se piloquichpiltzi huan tijtocaxtis Juan. 
<span class="verse" id="LK1_14">14&#160;</span>Tlahuel anpaquise quema tlacatis huan paquise amohuaya miyaqui masehualme, 
<span class="verse" id="LK1_15">15&#160;</span>pampa yaya quipiyas se hueyi tequitl iixpa Toteco. Amo quiijis xocomeca atl, niyon amo quiijis se tlaili nelcococ. Yaya elis temitoc ica Itonal Toteco hasta quema noja itztos ipan inana. 
<span class="verse" id="LK1_16">16&#160;</span>Huan yaya quichihuas para miyaqui israelitame ma moyolpatlaca huan ma quitoquilica Toteco Dios. 
<span class="verse" id="LK1_17">17&#160;</span>Juan quipiyas itlalnamiquilis huan ichicahualis quen nopa tlajtol pannextijquetl Elías huejcajya quipixtoya. Huan yaya quitlayacancuilis Tohueyiteco para quincualtlalilis ininyolo masehualme ma quiselica. Quichihuas para tetajme ma moyoltlalica huan ma itztoca ica cuali ica ininconehua. Huan quichihuas para masehualme catli amo tleno quitlepanitaj, ma tlatlepanitaca. </div>
<div class='p'>
<span class="verse" id="LK1_18">18&#160;</span>Huan Zacarías quitlatzintoquili itequihua Toteco: </div>
<div class='p'>―¿Quenicatza huelis nijmatis para temachtli catli techilhuía? Nosihua huan na ya tihuehuejtixtoque. </div>
<div class='p'>
<span class="verse" id="LK1_19">19&#160;</span>Huan itequihua Toteco quinanquili: </div>
<div class='p'>―Na niGabriel. Nochipa nimoquetza iixpa Toteco. Yaya nechtitlanqui ma nimitzcamanalhuiqui huan ma nimitzyolmelahua tlen icamanal Toteco. 
<span class="verse" id="LK1_20">20&#160;</span>Pero pampa amo tijneltocac nocamanal, tinonotiyas huan amo huelis ticamanaltis hasta tlacatis mocone. Huan nochi ni tlamantli panos quema ajsis nopa tonal catli Toteco quitlalijtoc. </div>
<div class='p'>
<span class="verse" id="LK1_21">21&#160;</span>Huan nopa miyaqui masehualme noja quichiyayayaj calteno quema itequihua Toteco quicamanalhuiyaya Zacarías. Moilhuiyayaj para tlen Zacarías huejcahuayaya tiopan calijtic. 
<span class="verse" id="LK1_22">22&#160;</span>Huan quema Zacarías quisqui, amo hueliyaya camanalti. Huajca quimatque para quiitztoya se tlanextili tlen Toteco tiopan calijtic. Huan Zacarías san tlamanexti, pampa nonotixtoya. </div>
<div class='p'>
<span class="verse" id="LK1_23">23&#160;</span>Teipa tlanqui nopa tonali catli quitocaro Zacarías para tequitis quen totajtzi, huan yaya mocuepqui ichaj. 
<span class="verse" id="LK1_24">24&#160;</span>Huan isihua Elisabet conecuic. Teipa senitztoya calijtic huan amo cana yajqui para macuili metztli. Huan isihua moilhuiyaya: 
<span class="verse" id="LK1_25">25&#160;</span>“Toteco nechtiochijtoc miyac, pampa ama niconehue huan ayacmo nipinahuas iniixpa sequinoc pampa amo nijpixtoya se nocone.” </div>
<div class='s'>Itequihua Toteco quiyolmelajqui María para tlacatis Jesucristo </div>
<div class='p'>
<span class="verse" id="LK1_26">26&#160;</span>Elisabet ya quipixtoya icone ipan itlacayo se chicuase metztli quema Toteco quititlanqui itequihua catli itoca Gabriel ma yohui hasta altepetl Nazaret ipan estado Galilea 
<span class="verse" id="LK1_27">27&#160;</span>para quimacas se ichpocatl itoca María se camanali. Huan María itztoya se cuali ichpocatl catli amo quema quiiximajtoya se tlacatl huan ya quiijtlantoya se telpocatl catli itoca José catli eliyaya iteipa ixhui Tlanahuatijquetl David tlen huejcajya. 
<span class="verse" id="LK1_28">28&#160;</span>Huan Gabriel calajqui campa María itztoya huan quiilhui: </div>
<div class='p'>―Xipaqui ta catli Toteco mitzcualita. Toteco itztoc mohuaya huan achi más mitztiochijtoc que sequinoc sihuame. </div>
<div class='p'>
<span class="verse" id="LK1_29">29&#160;</span>Pero quema María quiitac itequihua Toteco, mosentlachili huan moilhui tlaque quiijtosnequi para quej nopa quitlajpalo. 
<span class="verse" id="LK1_30">30&#160;</span>Huan itequihua Toteco quiilhui: </div>
<div class='p'>―Amo ximomajmati María. Toteco mitztlapejpenijtoc para mitztiochihuas tlahuel miyac. 
<span class="verse" id="LK1_31">31&#160;</span>Nimantzi ticonehue tielis huan teipa tijtlacatiltis se oquichpil huan tijtocaxtlalis Jesús. 
<span class="verse" id="LK1_32">32&#160;</span>Yaya elis hueyi iixpa Toteco. Huan masehualme quiiximatise para Icone Toteco Dios Catli Más Quipiya Tlanahuatili. Huan Toteco quichihuas ma mosehuis huan tlanahuatis campa tlanahuatiyaya ihuejcapan tata David. 
<span class="verse" id="LK1_33">33&#160;</span>Huan quipiyas tequiticayotl ica israelitame para nochipa huan amo quema tlamis itlanahuatilis. </div>
<div class='p'>
<span class="verse" id="LK1_34">34&#160;</span>Huajca María quitlatzintoquili itequihua Toteco: </div>
<div class='p'>―¿Quenicatza niconehue nielis huan amo quema niitztoya ihuaya se tlacatl? </div>
<div class='p'>
<span class="verse" id="LK1_35">35&#160;</span>Huan itequihua Toteco quinanquili: </div>
<div class='p'>―Itonal Toteco hualas ipan ta, huan ichicahualis Toteco Dios Catli Más Quipiya Tlanahuatili mitzixtzacuas huan ticonehue tielis. Huan yeca mocone elis nelía tlatzejtzeloltic, huan masehualme quiiximatise para Icone Toteco. 
<span class="verse" id="LK1_36">36&#160;</span>Huan momachicni Elisabet nojquiya quipiyas icone masque ya nanatzi. Huan masque masehualme quitocaxtíaj se tetzacatl, ya quipixtoc icone ipan itlacayo chicuase metztli. 
<span class="verse" id="LK1_37">37&#160;</span>Amo onca niyon se tlamantli catli Toteco amo hueli quichihuas. Yaya nochi hueli. </div>
<div class='p'>
<span class="verse" id="LK1_38">38&#160;</span>Huajca María quiijto: </div>
<div class='p'>―Na niiaxca Toteco. Nica niitztoc para nijchihuas nochi catli nechnahuatis ma nijchihua. Ma nochi panos quen techilhuijtoc. </div>
<div class='p'>Huajca ica ni, quistejqui itequihua Toteco. </div>
<div class='s'>María quipaxaloto Elisabet </div>
<div class='p'>
<span class="verse" id="LK1_39">39&#160;</span>Teipa María mocualtlali huan moisihuilti yajqui se altepetl ipan estado Judea campa onca miyac tepeme, 
<span class="verse" id="LK1_40">40&#160;</span>campa ichaj Zacarías. Huan calaquito huan quitlajpalo Elisabet. 
<span class="verse" id="LK1_41">41&#160;</span>Huan quema Elisabet quicajqui para María quinojnotzqui, icone Elisabet mojmolini iijtico. Huan Itonal Toteco quitemiti Elisabet, 
<span class="verse" id="LK1_42">42&#160;</span>huan chicahuac Elisabet quiilhui María: </div>
<div class='p'>―Ipan nochi sihuame achi más Toteco mitztiochijtoc ta, huan nojquiya quitiochijtoc mocone. 
<span class="verse" id="LK1_43">43&#160;</span>Nelía se hueyi tlatlepanitacayotl para na, pampa ta tiinana nohueyiTeco techpaxaloco. 
<span class="verse" id="LK1_44">44&#160;</span>Quema technojnotzqui, nimantzi nocone mojmolini ica paquilistli noijtico. 
<span class="verse" id="LK1_45">45&#160;</span>Toteco mitztiochijtoc pampa tijneltocac para temachtli quichihuas catli quiijtojtoc. </div>
<div class='p'>
<span class="verse" id="LK1_46">46&#160;</span>Huan María quiijto: </div>
<div class='q'>“Tlahuel nijhueyichihua Tohueyiteco ipan noyolo. </div>
<div class='q'>
<span class="verse" id="LK1_47">47&#160;</span>Quena, nipaqui miyac ipan Toteco Dios, yaya catli notemaquixtijca. </div>
<div class='q'>
<span class="verse" id="LK1_48">48&#160;</span>Pampa masque san niitequipanojca, </div>
<div class='q'>huan san niteicneltzi, yaya nechelnamijqui, </div>
<div class='q'>huan ama masehualme catli tlacajtiyase para nochipa quiijtose para Toteco nechtiochijtoc. </div>
<div class='q'>
<span class="verse" id="LK1_49">49&#160;</span>Quena, Toteco Catli Quipiya Nochi Chicahualistli nechchihuilijtoc huejhueyi tlamantli. </div>
<div class='q'>Tlahuel tlatzejtzeloltic itoca. </div>
<div class='q'>
<span class="verse" id="LK1_50">50&#160;</span>Toteco quintlasojtla nochi masehualme catli quitlepanitaj ama, </div>
<div class='q'>huan nochi catli teipa tlacajtiyase huan quitlepanitase. </div>
<div class='q'>
<span class="verse" id="LK1_51">51&#160;</span>Quena, quichijtoc huejhueyi tlamantli ica ihueyi chicahualis. </div>
<div class='q'>Quintzontlamiltijtoc catli mohueyimatiyayaj ipan ininyolo. </div>
<div class='q'>
<span class="verse" id="LK1_52">52&#160;</span>Toteco quinquixtilijtoc inintequiticayo tlacame catli tlanahuatiyayaj, </div>
<div class='q'>huan quinhueyitlalijtoc masehualme catli moicnonequij iixpa. </div>
<div class='q'>
<span class="verse" id="LK1_53">53&#160;</span>Miyac tlatiochihualistli Toteco quinmacatoc masehualme catli mayanayayaj, </div>
<div class='q'>pampa quinixhuiti. </div>
<div class='q'>Huan masehualme catli quipixque miyac tomi quinmajcajqui san ininmax. </div>
<div class='q'>
<span class="verse" id="LK1_54">54&#160;</span>Miyac techpalehuijtoc tiisraelitame pampa tiitequipanojcahua. </div>
<div class='q'>Techtlasojtlatoc huan amo techelcajtoc. </div>
<div class='q'>
<span class="verse" id="LK1_55">55&#160;</span>Quitencahuili Abraham, tohuejcapan tata, </div>
<div class='q'>para quitlasojtlasquía ya ininhuaya iteipa ixhuihua para nochipa, </div>
<div class='q'>huan yeca techtlasojtlatoc tojuanti.” </div>
<div class='m'>Quej nopa quiijto María. </div>
<div class='p'>
<span class="verse" id="LK1_56">56&#160;</span>Huan María mocajqui ihuaya Elisabet nechca eyi metztli, huan teipa mocuepqui ichaj. </div>
<div class='s'>Tlacatqui Juan catli tecuaaltis </div>
<div class='p'>
<span class="verse" id="LK1_57">57&#160;</span>Teipa ajsic hora para Elisabet conepiyas, huan quitlacatilti se oquichpil. 
<span class="verse" id="LK1_58">58&#160;</span>Huan nochi icalnechcahua huan ichampoyohua quicajque quen Toteco tlahuel quitlasojtlatoya Elisabet huan quimacatoya icone, huan huajca nochi paquiyayaj ihuaya. 
<span class="verse" id="LK1_59">59&#160;</span>Huan quema nopa piloquichpiltzi quipixqui chicueyi tonali, nochi hualajque para quipiltequilise nopa machiyotl catli itoca circuncisión ipan ipiltlacayo quen momajtoyaj quichihuaj. Huan nochi quinequiyayaj quitocaxtlalise Zacarías quen itata. 
<span class="verse" id="LK1_60">60&#160;</span>Pero inana quiijto: </div>
<div class='p'>―Amo tijtocaxtise Zacarías, tijtocaxtise Juan. </div>
<div class='p'>
<span class="verse" id="LK1_61">61&#160;</span>Huan quiilhuijque: </div>
<div class='p'>―¿Para tlen? Niyon se amotatahua amo quipixqui itoca Juan. </div>
<div class='p'>
<span class="verse" id="LK1_62">62&#160;</span>Huan quimanextilijque itata para quimatise tlaque itoca quinequiyaya quitlalilis. 
<span class="verse" id="LK1_63">63&#160;</span>Huan Zacarías quintlajtlani ma quihualiquilica catli ipan tlajcuilos. Huan Zacarías quiijcuilo: “Itoca elis Juan.” Huan nochi ininhuampoyohua san quisentlachilijque. 
<span class="verse" id="LK1_64">64&#160;</span>Huan nimantzi pejqui quiolinía inenepil Zacarías, huan pejqui camanalti huan quipaquilismaca Toteco. 
<span class="verse" id="LK1_65">65&#160;</span>Huan inincalnechcahua quiitaque catli panoc, huan nochi tlahuel momajmatijque. Huan teipa nochi masehualme catli itztoyaj campa hueli tepeco nepa ipan estado Judea mocamanalhuiyayaj se ica seyoc catli panoc. 
<span class="verse" id="LK1_66">66&#160;</span>Huan nochi catli quicajque catli panoc moilhuiyayaj: “¿Tlaque elis ni piloquichpiltzi quema moscaltis?” </div>
<div class='p'>Quej nopa quiijtohuayayaj pampa quiitayayaj para Toteco nelía quitlalijtoya imax ipan nopa oquichpil para quitiochihuas. </div>
<div class='s'>Icamanal Zacarías </div>
<div class='p'>
<span class="verse" id="LK1_67">67&#160;</span>Huan nimantzi Itonal Toteco quitemiti Zacarías, itata nopa pilconetzi, huan yaya pejqui quiijtohua ni camanali catli Toteco quimacac. Quiijto: </div>
<div class='q'>
<span class="verse" id="LK1_68">68&#160;</span>“Ma tijhueyichihuaca Toteco Dios tlen tiisraelitame, </div>
<div class='q'>pampa hualajtoc techmaquixtis tiimasehualhua. </div>
<div class='q'>
<span class="verse" id="LK1_69">69&#160;</span>Techtitlanilía se Temaquixtijquetl catli quipiyas hueyi chicahualistli. </div>
<div class='q'>Yaya elis se iteipa ixhui Tlanahuatijquetl David catli huejcajya eliyaya itequipanojca. </div>
<div class='q'>
<span class="verse" id="LK1_70">70&#160;</span>Quen Toteco techtencahuili huejcajya ica itlajtol pannextijcahua catli tlatzejtzeloltique, </div>
<div class='q'>
<span class="verse" id="LK1_71">71&#160;</span>ama yaya techmaquixtis ica tocualancaitacahua huan ica inijuanti catli amo quinequij techitase. </div>
<div class='q'>
<span class="verse" id="LK1_72">72&#160;</span>Quintlasojtlac tohuejcapan tatahua, </div>
<div class='q'>huan quielnamijqui nopa camanali tlatzejtzeloltic catli quitencahuili Abraham. </div>
<div class='q'>
<span class="verse" id="LK1_73">73&#160;</span>Quena, Toteco Dios motlatestigojquetzqui huan quitencahuili Abraham, tohuejcapan tata, </div>
<div class='q'>
<span class="verse" id="LK1_74">74&#160;</span>para techmanahuisquía ica tocualancaitacahua para huelis tijtequipanose ya huan amo timajmahuise. </div>
<div class='q'>
<span class="verse" id="LK1_75">75&#160;</span>Huelis tiitztose titlatzejtzeloltique iixpa huan tijchihuase catli cuali hasta timiquise.” </div>
<div class='p'>
<span class="verse" id="LK1_76">76&#160;</span>Huan teipa Zacarías quiilhui ipiloquichpil: </div>
<div class='q'>“Tinopilcone, Toteco Catli Más Quipiya Tlanahuatili mitztequitlalijtoc tiitlajtol pannextijca, </div>
<div class='q'>huan ta titlayacanas huan tijcualtlalijtiyas iojhui Tohueyiteco catli hualas teipa. </div>
<div class='q'>
<span class="verse" id="LK1_77">77&#160;</span>Tiquinyolmelahuas iisraelita masehualhua para yaya catli hualas quinmaquixtis, </div>
<div class='q'>pampa quintlapojpolhuis inintlajtlacolhua. </div>
<div class='q'>
<span class="verse" id="LK1_78">78&#160;</span>Quena, Toteco techtlasojtla miyac, </div>
<div class='q'>huan yeca techtitlanilijtoc yaya catli elis quen tonati, </div>
<div class='q'>yaya catli hualas tlen ilhuicac para techtlahuilis. </div>
<div class='q'>
<span class="verse" id="LK1_79">79&#160;</span>Quintlahuilis ipan ininyolo nochi masehualme catli nemij ipan tzintlayohuilotl huan campa onca miquilistli. </div>
<div class='q'>Huan quinnextilis quenicatza quipiyase tlasehuilistli ihuaya Toteco.” </div>
<div class='m'>Quej nopa Zacarías quiijto. </div>
<div class='p'>
<span class="verse" id="LK1_80">80&#160;</span>Huan nopa piloquichpiltzi Juan moscaltijtiyajqui huan motlacachijqui huan Toteco quimacac chicahualistli ipan itonal. Huan teipa yaya itztoya ipan nopa tlali huactoc campa amo tleno elqui hasta ajsic tonali para monextis huan para israelitame ma quiiximatica.  </div>
<div class='psalmlabel' id='LK2_0'> 2</div>
<div class='s'>Tlacatqui Jesucristo </div>
<div class='p'>
<span class="verse" id="LK2_1">1&#160;</span>Ipan nopa tonali itztoya se hueyi tlanahuatijquetl catli itoca Augusto César huan yaya tlanahuati para nochi masehualme ipan tlaltipactli ma moijcuiloca para tlaxtlahuase impuesto. 
<span class="verse" id="LK2_2">2&#160;</span>Ipan nopa xihuitl Cirenio itztoya gobernador ipan tlali Siria, huan ya ni eltoya iniachtihui censo ipan nopa tonali. 
<span class="verse" id="LK2_3">3&#160;</span>Huan monequiyaya nochi masehualme ma yaca campa inialtepe para moijcuilose. 
<span class="verse" id="LK2_4">4&#160;</span>Huajca José quisqui altepetl Nazaret ipan estado Galilea huan yajqui altepetl Belén ipan estado Judea; pampa nepa tlacatqui Tlanahuatijquetl David tlen huejcajya, huan José eltoya se iteipa ixhui. 
<span class="verse" id="LK2_5">5&#160;</span>Huan María, catli ya quiijtlantoya, yajqui ihuaya para moijcuilose, huan ya conehue eliyaya. 
<span class="verse" id="LK2_6">6&#160;</span>Huan quema noja itztoyaj nepa Belén, ajsic hora para conepiyas María. 
<span class="verse" id="LK2_7">7&#160;</span>Huan quitlacatilti iachtihui cone, se piloquichpiltzi huan quipijqui ica peseli huan quitejqui ipan se cuacajo campa tlacuaj tlapiyalme pampa amo quipantijque campa cochise ipan se cali para paxalohuani. </div>
<div class='s'>Itequihuajcahua Toteco quinyolmelahuacoj tlamocuitlahuiani </div>
<div class='p'>
<span class="verse" id="LK2_8">8&#160;</span>Huan ipan nopa tlayohua itztoyaj sequin tlamocuitlahuiani catli quinmocuitlahuiyayaj ininborregojhua campa potrero nechca Belén. 
<span class="verse" id="LK2_9">9&#160;</span>Huan nimantzi se itequihua Toteco monexti iniixpa huan itlatlanex Toteco yahualtic quintlahuili huan inijuanti tlahuel momajmatijque. 
<span class="verse" id="LK2_10">10&#160;</span>Pero itequihua Toteco quinilhui: “Amo ximomajmatica. Nihualajtoc para nimechyolmelahuas se cuali camanali catli quinmacas hueyi paquilistli nochi masehualme ipan tlaltipactli. 
<span class="verse" id="LK2_11">11&#160;</span>Amantzi nepa ipan Belén, ialtepe David, ya tlacatqui amotemaquixtijca. Yaya nopa Cristo catli Toteco Dios quiijto techtitlanilisquía. Yaya Tohueyiteco. 
<span class="verse" id="LK2_12">12&#160;</span>Huan ica ni tlanextilijcayotl anquiiximatise. Anquipantise nopa piloquichpiltzi pictoc ica peseli huan quitectoque ipan se cuacajo campa tlacuaj tlapiyalme.” </div>
<div class='p'>
<span class="verse" id="LK2_13">13&#160;</span>Huan nimantzi monextijque tlahuel miyaqui itequihuajcahua Toteco ihuaya ya catli achtihui hualajqui, huan nochi inijuanti quipaquilismacayayaj Toteco huan quiijtohuayayaj: </div>
<div class='q'>
<span class="verse" id="LK2_14">14&#160;</span>“Ma tijhueyichihuaca Toteco catli itztoc ilhuicac. </div>
<div class='q'>Huan ipan tlaltipactli ma onca tlasehuilistli ipan ininyolo nochi masehualme catli quichihuaj catli Toteco quipactía.” </div>
<div class='p'>
<span class="verse" id="LK2_15">15&#160;</span>Huan itequihuajcahua Toteco mocuepque ilhuicac, huan nopa tlamocuitlahuiani moilhuijque: </div>
<div class='p'>―Ma tiyaca Belén nimantzi. Ma tiquitatij catli panoc catli Toteco techyolmelahuaco. </div>
<div class='p'>
<span class="verse" id="LK2_16">16&#160;</span>Huan nopa tlamocuitlahuiani moisihuiltijtiyajque huan quipantijque María ihuaya José ica nopa pilconetzi catli quitectoyaj ipan cuacajo. 
<span class="verse" id="LK2_17">17&#160;</span>Huan quema quiitaque, quisque huan quinpohuilijque nochi masehualme catli itequihua Toteco quinilhuijtoya tlen nopa pilconetzi. 
<span class="verse" id="LK2_18">18&#160;</span>Huan nochi masehualme catli quicajque catli quiijtojque san quinsentlachilijque. 
<span class="verse" id="LK2_19">19&#160;</span>Pero María quiajojqui nochi inincamanal ipan iyolo huan monejnehuili tlen nochi catli quiijtojque. 
<span class="verse" id="LK2_20">20&#160;</span>Huan teipa nopa tlamocuitlahuiani mocuepque quihueyichijtiyajque, huan quipaquilismacatiyajque Toteco por nochi catli quicactoyaj huan quiitztoyaj, pampa nelía quipantijque nochi quen itequihua Toteco quinilhuijtoya. </div>
<div class='s'>Quinextijque Jesús ipan hueyi israelita tiopamitl </div>
<div class='p'>
<span class="verse" id="LK2_21">21&#160;</span>Quema Jesús quipixtoya chicueyi tonali, quipiltequilijque nopa machiyotl catli itoca circuncisión ipan ipiltlacayo. Huan quitocaxtlalijque Jesús quen quitocaxti itequihua Toteco quema quipaxaloto María huan noja ayamo conehue eliyaya. </div>
<div class='p'>
<span class="verse" id="LK2_22">22&#160;</span>Huan quema tlanqui nopa tonali catli monejqui para María ma mocahua ichaj para motlapajpacchihuas quen quiijtojque itlanahuatilhua Moisés, José huan María quihuicaque Jesús hasta altepetl Jerusalén para quinextitij iixpa Toteco. 
<span class="verse" id="LK2_23">23&#160;</span>Pampa ijcuilijtoc ipan itlanahuatilhua Tohueyiteco campa quiijtohua: “Nochi oquichpilme catli achtihui ehuani elise tlaiyocatlalilme para iaxcahua Toteco.” 
<span class="verse" id="LK2_24">24&#160;</span>Huajca José huan María yajque para quicahuatij nopa tlacajcahualistli catli quiijtojque itlanahuatilhua Toteco para quicohuasquíaj ininpilcone sempa ica inintlacajcahualis. Monequi quincahuasquíaj ome piltototzitzi o ome palomas. </div>
<div class='p'>
<span class="verse" id="LK2_25">25&#160;</span>Huan itztoya nepa Jerusalén se cuali tlacatl itoca Simeón catli quinneltocac nochi itlanahuatilhua Toteco huan quichiyayaya ma ajsi inintemaquixtijca israelitame. Huan Itonal Toteco mocahuayaya ipan Simeón. 
<span class="verse" id="LK2_26">26&#160;</span>Huan Itonal Toteco quinextilijtoya para amo miquisquía hasta quiitasquía nopa Cristo catli Toteco quititlanisquía. 
<span class="verse" id="LK2_27">27&#160;</span>Huajca Itonal Toteco quititlanqui Simeón ma yohui ipan nopa hueyi israelita tiopamitl ipan nopa tonal quema itatahua pilconetzi Jesús quihuicaque ipan nopa hueyi israelita tiopamitl para ma quinextise iixpa Toteco huan quichihuase nochi catli quiijtojque itlanahuatilhua Moisés. 
<span class="verse" id="LK2_28">28&#160;</span>Huan Simeón quiitac nopa pilconetzi, huan quinahuajqui huan quihueyimatqui Toteco huan quiilhui: </div>
<div class='q'>
<span class="verse" id="LK2_29">29&#160;</span>“NoTeco, ama nihueli nimiquis ica tlasehuilistli ipan noyolo, </div>
<div class='q'>pampa ya niquitztoc ya ni catli techtencahuili para niquitasquía. </div>
<div class='q'>
<span class="verse" id="LK2_30">30&#160;</span>Niquitztoc ica noixteyol yaya catli techtitlanilijtoc para techmaquixtis tlen totlajtlacolhua. </div>
<div class='q'>
<span class="verse" id="LK2_31">31&#160;</span>Yaya ni catli tijtlalijtoc iniixpa nochi masehualme ipan ni tlaltipactli. </div>
<div class='q'>
<span class="verse" id="LK2_32">32&#160;</span>Yaya elis quen se tlahuili catli quintlahuilis nochi masehualme huan quinnextilis Toteco, </div>
<div class='q'>masque amo israelitame huan itztoque ipan catli hueli tlali. </div>
<div class='q'>Yaya elis tohueyitilis timoisraelita masehualhua.” </div>
<div class='p'>
<span class="verse" id="LK2_33">33&#160;</span>Huan José huan María quisentlachiliyayaj catli quiijtohuayaya Simeón tlen nopa pilconetzi Jesús. 
<span class="verse" id="LK2_34">34&#160;</span>Huan Simeón quintiochijqui huan quiilhui María: </div>
<div class='p'>―Xiquita, Toteco quitlalijtoc ni oquichpil para elis quen se tlanextilijcayotl tlen Toteco catli miyaqui masehualme quihuejcamajcahuase huan yeca inijuanti huetzise. Pero sequinoc miyac masehualme tlahuel paquise ica ya huan Toteco quinhueyitlalis. 
<span class="verse" id="LK2_35">35&#160;</span>Huan quej nopa tlanemijya nesis catli moilhuíaj masehualme ipan ininyolo. Huan pampa yaya mocone, tijpantis se hueyi tequipacholi huan tijmachilis quen mitzyolquechilisquíaj ica se machete. </div>
<div class='p'>
<span class="verse" id="LK2_36">36&#160;</span>Nojquiya tiopan calijtic itztoya se sihua tlajtol pannextijquetl catli itoca Ana. Ana eliyaya iichpoca Fanuel, catli itztoya se iteipa ixhui Aser tlen huejcajya. Huan quema noja eliyaya se ichpocatl, Ana monamicti, huan itztoya ihuaya ihuehue san chicome xihuitl huan ihuehue mijqui. 
<span class="verse" id="LK2_37">37&#160;</span>Huan ama Ana ya quipixqui ochenta y cuatro xihuitl para cahualtixqui. Huan amo cana yajqui, senitztoya hueyi tiopan calijtic. Quitequipanohuayaya Toteco tonaya huan tlayohua, mosahuayaya huan motlatlajtiyaya. 
<span class="verse" id="LK2_38">38&#160;</span>Huan ipan nopa tlatoctzi quema Simeón quitlachiliyaya Jesús, ajsico Ana huan pejqui quitlascamati Toteco por nopa piloquichpiltzi. Huan pejqui camanalti tlen ya ica nochi nopa masehualme ipan Jerusalén catli quichiyayayaj ma ajsi nopa israelita Temaquixtijquetl huan quinilhuiyaya para ya tlacatqui nopa pilconetzi. </div>
<div class='s'>José huan María mocuepque altepetl Nazaret </div>
<div class='p'>
<span class="verse" id="LK2_39">39&#160;</span>Huan quema José huan María ya quichijtoyaj nochi nopa tlamantli catli itlanahuatilhua Toteco quinilhuijque ma quichihuaca, mocuepque inialtepe Nazaret ipan estado Galilea. 
<span class="verse" id="LK2_40">40&#160;</span>Huan nopa piloquichpiltzi Jesús moscaltijtiyajqui huan quipixtiyajqui chicahualistli. Huan quipixtiyajqui miyac itlalnamiquilis huan Toteco Dios quipixqui hueyi iyolo ihuaya huan quitiochijqui miyac. </div>
<div class='s'>Nopa oquichpil Jesús ipan hueyi tiopamitl </div>
<div class='p'>
<span class="verse" id="LK2_41">41&#160;</span>Huan itatahua Jesús momatque yohuij altepetl Jerusalén sesen xihuitl ipan nopa ilhuitl catli itoca Pascua [2:41 Nopa ilhuitl quema israelitame quielnamijque quenicatza Toteco quinchololti ininhuejcapan tatahua ipan tlali Egipto.]. 
<span class="verse" id="LK2_42">42&#160;</span>Huan quema Jesús quipixtoya majtlactli huan ome xihuitl, yajqui ipan ilhuitl ininhuaya itatahua quen momatque quichihuaj. 
<span class="verse" id="LK2_43">43&#160;</span>Huan quema tlantoya nochi tonali tlen nopa ilhuitl, Jesús mocajqui ipan altepetl Jerusalén huan itatahua quisque huan mocuepayayaj ininchaj huan amo quimatque para mocajtoya. 
<span class="verse" id="LK2_44">44&#160;</span>Inijuanti moilhuiyayaj hualayaya ica nopa miyaqui masehualme catli nejnemiyayaj san sejco. Huan quema ya nejnentoyaj se tonal, pejque quitemohuaj campa ininchampoyohua huan ininhuampoyohua, 
<span class="verse" id="LK2_45">45&#160;</span>pero amo quipantijque. Yeca mocuepque ipan Jerusalén para quitemotij. </div>
<div class='p'>
<span class="verse" id="LK2_46">46&#160;</span>Huan ica eyi tonati itatahua quipantijque Jesús hueyi tiopan calijtic, mosehuiyaya tlatlajcotipa tlen nopa huejhueyi tlamachtiani catli más momachtijtoyaj itlanahuatilhua Moisés. Huan Jesús quintlacaquiliyaya huan quintlatzintoquiliyaya. 
<span class="verse" id="LK2_47">47&#160;</span>Huan nochi tlacame catli quicaquiyayaj catli Jesús quiijtohuayaya quisentlachiliyayaj ica itlalnamiquilis huan ica icamanal pampa nelía cuali quinnanquiliyaya. 
<span class="verse" id="LK2_48">48&#160;</span>Huan quema itatahua quipantijque, quisentlachilijque. Huan inana quitlatzintoquili: </div>
<div class='p'>―Nocone, ¿quenque timocajqui? Naya ihuaya motata nelía timotequipachojtoque huan timitztemojtinentoque. </div>
<div class='p'>
<span class="verse" id="LK2_49">49&#160;</span>Huajca Jesús tlananquili: </div>
<div class='p'>―¿Quenque antechtemojque? ¿Amo anquimatij para monequi nimotequihuis ica itequi Notata? </div>
<div class='p'>
<span class="verse" id="LK2_50">50&#160;</span>Pero itatahua amo quimachilijque catli yaya quinilhui. </div>
<div class='p'>
<span class="verse" id="LK2_51">51&#160;</span>Huan Jesús mocuepqui ininhuaya hasta altepetl Nazaret, huan quinneltoquilijtiyajqui nochi catli quinahuatiyayaj. Huan inana Jesús quiyoltipantlali nochi tlamantli catli panoc. 
<span class="verse" id="LK2_52">52&#160;</span>Huan Jesús tlalnamictiyajqui huan motlacachijtiyajqui, huan Toteco Dios quipacti nochi catli quichijqui huan nojquiya quinpactiyaya masehualme.  </div>
<div class='psalmlabel' id='LK3_0'> 3</div>
<div class='s'>Juan catli tecuaaltiyaya tlayolmelajqui para hualas Cristo </div>
<div class='p'>
<span class="verse" id="LK3_1">1&#160;</span>Toteco quinotzqui Juan quema Tiberio César yohuiyaya para caxtoli xihuitl tlanahuatis ipan Roma huan ipan nochi tlalme catli Roma iaxcahua. Huan Poncio Pilato eltoya gobernador ipan estado Judea, huan Herodes Ántipas ipan estado Galilea. Huan iicni Herodes catli itoca Herodes Felipe II eltoya gobernador ipan estados Iturea huan Traconite. Huan Lisanias eltoya gobernador campa itoca Abilinia. 
<span class="verse" id="LK3_2">2&#160;</span>Huan Anás huan teipa Caifás eltoyaj huejhueyi totajtzitzi. Huan ipan ni tonali Toteco quinotzqui Juan, itelpoca Zacarías, huan quimacac icamanal para tlayolmelahuas quema yaya itztoya ipan nopa huactoc tlali campa amo tleno eli. 
<span class="verse" id="LK3_3">3&#160;</span>Huajca Juan pejqui nejnemi campa hueli ipan nopa tlali nechca hueyatl Jordán huan tlacamanalhuijtinemiyaya icamanal Toteco. Quinilhuiyaya masehualme ma moyolpatlaca, huan ma quicahuaca inintlajtlacolhua huan ma mocuaaltica para Toteco quintlapojpolhuis. 
<span class="verse" id="LK3_4">4&#160;</span>Catli Juan quichihuayaya quitlamilti catli nopa tlajtol pannextijquetl Isaías huejcajya quiijcuilo para Juan quichihuas. Isaías quiijto: </div>
<div class='q'>“Masehualme quicaquise se catli camanaltis chicahuac ipan nopa huactoc tlali campa amo tleno eli. </div>
<div class='q'>Quiijtos: </div>
<div class='q'>‘Xijcualtlalica amoyolo pampa hualas Tohueyiteco. </div>
<div class='q'>Xijsencahuaca huan xijxitlahuaca iojhui para ipan nemis. </div>
<div class='q'>
<span class="verse" id="LK3_5">5&#160;</span>Xijtemitica nochi campa tlaostotic. </div>
<div class='q'>Xijsepanoca campa tlafiero, </div>
<div class='q'>huan xijxitlahuaca nochi ojhuijhuijcoli, </div>
<div class='q'>huan xicalaxoca nochi tlalcojcomoli. </div>
<div class='q'>
<span class="verse" id="LK3_6">6&#160;</span>Pampa hualas yaya catli Toteco Dios techtitlanilijtoc para techmaquixtis tlen totlajtlacolhua, </div>
<div class='q'>huan nochi masehualme quiitase.’ ” </div>
<div class='m'>Quej nopa quiijcuilo Isaías huejcajya. </div>
<div class='p'>
<span class="verse" id="LK3_7">7&#160;</span>Huan miyaqui masehualme ajsiyayaj campa Juan para ma quincuaalti, huan yaya quinilhuiyaya: </div>
<div class='p'>―Ancohuame. ¿Ajqueya anmechilhuijtoc para Toteco amo anmechtlatzacuiltis teipa sintla anmocuaaltise? 
<span class="verse" id="LK3_8">8&#160;</span>Amo quej nopa. Monequi xijchihuaca catli cuali para nochi quimatise sintla nelía ya anmoyolpatlatoque huan anquicajtejtoque amotlajtlacolhua. Amo ximoilhuica para amo tleno anmechajsis pampa aniteipa ixhuihua tohuejcapan tata Abraham, pampa Toteco hueli quincuepas ni teme iteipa ixhuihua Abraham sintla quinequi quichihuas. 
<span class="verse" id="LK3_9">9&#160;</span>Quen tlacame quitzontequij cuame catli amo temacaj inintlajca huan quintlatíaj, Toteco nojquiya ya itztoc para anmechtzontlamiltis huan anmechcuamajcahuas ipan tlitl. </div>
<div class='p'>
<span class="verse" id="LK3_10">10&#160;</span>Huan nopa masehualme quitlatzintoquilijque: </div>
<div class='p'>―Huajca, ¿tlaque monequi tijchihuase? </div>
<div class='p'>
<span class="verse" id="LK3_11">11&#160;</span>Huajca Juan quinilhui: </div>
<div class='p'>―Xijchihuaca catli cuali. Aqui quipiya ome iyoyo ma quimaca se catli amo tleno quipiya. Huan catli quipiya tlacualistli nojquiya ma temajmaca. </div>
<div class='p'>
<span class="verse" id="LK3_12">12&#160;</span>Huan nojquiya hualajque para mocuaaltise sequinoc tlacame catli tlainamaj impuesto. Nochi quimatque para tlainamani tlahuel tlacajcayahuaj. Huan nopa tlainamani quitlatzintoquilijque: </div>
<div class='p'>―Tlamachtijquetl, ¿tlaque monequi tijchihuase tojuanti? </div>
<div class='p'>
<span class="verse" id="LK3_13">13&#160;</span>Huajca Juan quinilhui: </div>
<div class='p'>―San xiquininamaca masehualme catli quiijtohua tlanahuatili. </div>
<div class='p'>
<span class="verse" id="LK3_14">14&#160;</span>Huan hualajtoyaj sequin soldados catli quitlatzintoquilijque: </div>
<div class='p'>―Huan tojuanti, ¿tlaque monequi tijchihuase? </div>
<div class='p'>Huajca Juan quinilhui: </div>
<div class='p'>―Amo xiquinfuerzajhuica masehualme ma anmechtlamajmacaca. Amo aqui xijtelhuica ica catli amo neli huan xipaquica san ica catli anquitlanij. </div>
<div class='p'>
<span class="verse" id="LK3_15">15&#160;</span>Huan amo molinijque nopa masehualme catli itztoyaj nepa. Nochi san quichiyayayaj huan monejnehuiliyayaj sintla huelis Juan elqui nopa Cristo catli Toteco quitencahuili techtitlanilisquía. </div>
<div class='p'>
<span class="verse" id="LK3_16">16&#160;</span>Huajca Juan quinilhui nochi nopa masehualme: </div>
<div class='p'>―Na nimechcuaaltía san ica atl, pero yaya catli hualas teipa quipiyas más chicahualistli que na. Ya nimechilhuijtoc tlen ya. Amo nicaxilía para nijtequipanos, niyon amo quinamiqui para nijquixtilis itecac. Yaya anmechmacas sequin amojuanti Itonal Toteco huan sequinoc anmechtlatzacuiltis ica tlitl. 
<span class="verse" id="LK3_17">17&#160;</span>Yaya quiniyocatlalis masehualme catli iaxcahua ica inijuanti catli amo. Quena, Toteco quichihuas quen se tlacatl catli quitequihuía itlaajacapehuilol para quiyejyectis trigo. Quinhuicas masehualme catli iaxcahua quen se tlacatl quitlalis itrigo ipan icuacalhua. Huan nopa sequinoc masehualme quintlatis ipan tlitl catli amo quema sehuis quen se tlacatl quitlatis itlasolo trigo. </div>
<div class='p'>
<span class="verse" id="LK3_18">18&#160;</span>Quej nopa, Juan quinyolmelajqui nochi nopa masehualme miyac tlamantli quema quincamanalhuiyaya icamanal Toteco. 
<span class="verse" id="LK3_19">19&#160;</span>Huan teipa Juan quitelhui Gobernador Herodes Ántipas pampa mocuili ihuejpol catli itoca Herodías para elis isihua. Herodías eliyaya isihua iicni catli itoca eliyaya Herodes Felipe II. Nojquiya Juan quitelhui Herodes Ántipas ica sequinoc tlamantli catli fiero quichihuayaya. 
<span class="verse" id="LK3_20">20&#160;</span>Huajca nopa Gobernador Herodes Ántipas noja más fiero quichijqui huan quitzajqui Juan. </div>
<div class='s'>Juan quicuaalti Jesús </div>
<div class='p'>
<span class="verse" id="LK3_21">21&#160;</span>Pero quema ayamo quitzactoyaj Juan, quincuaaltiyaya miyaqui masehualme, huan Jesús nojquiya hualajqui campa itztoya huan mocuaalti. Huan ipan nopa tlatoctzi quema mocuaaltiyaya, Jesús motlatlajtiyaya huan tlapojqui ilhuicac. 
<span class="verse" id="LK3_22">22&#160;</span>Huan hualtemoc Itonal Toteco ipan ya. Huan Itonal Toteco nesiyaya quen se paloma. Huan Toteco Dios camanaltic tlen ilhuicac huan quiilhui Jesús: </div>
<div class='p'>―Ta tiNocone catli nimitzicnelía huan nipaqui miyac ica catli tijchihua. </div>
<div class='s'>Ihuejcapan tatahua Jesús </div>
<div class='p'>
<span class="verse" id="LK3_23">23&#160;</span>Huan Jesús quipixtoya se treinta xihuitl quema quipehualti itequi huan pejqui nentinemi para tepohuilis icamanal Toteco. Huan masehualme moilhuiyayaj para eliyaya icone José. </div>
<div class='q'>Huan José eliyaya icone Elí, </div>
<div class='q'>
<span class="verse" id="LK3_24">24&#160;</span>catli eliyaya icone Matat, </div>
<div class='q'>catli eliyaya icone Leví, </div>
<div class='q'>catli eliyaya icone Melqui, </div>
<div class='q'>catli eliyaya icone Jana, </div>
<div class='q'>catli eliyaya icone José, </div>
<div class='q'>
<span class="verse" id="LK3_25">25&#160;</span>catli eliyaya icone Matatías, </div>
<div class='q'>catli eliyaya icone Amós, </div>
<div class='q'>catli eliyaya icone Nahúm, </div>
<div class='q'>catli eliyaya icone Esli, </div>
<div class='q'>catli eliyaya icone Nagai, </div>
<div class='q'>
<span class="verse" id="LK3_26">26&#160;</span>catli eliyaya icone Maat, </div>
<div class='q'>catli eliyaya icone Matatías, </div>
<div class='q'>catli eliyaya icone Semei, </div>
<div class='q'>catli eliyaya icone José, </div>
<div class='q'>catli eliyaya icone Judá, </div>
<div class='q'>
<span class="verse" id="LK3_27">27&#160;</span>catli eliyaya icone Joana, </div>
<div class='q'>catli eliyaya icone Resa, </div>
<div class='q'>catli eliyaya icone Zorobabel, </div>
<div class='q'>catli eliyaya icone Salatiel, </div>
<div class='q'>catli eliyaya icone Neri, </div>
<div class='q'>
<span class="verse" id="LK3_28">28&#160;</span>catli eliyaya icone Melqui, </div>
<div class='q'>catli eliyaya icone Adi, </div>
<div class='q'>catli eliyaya icone Cosam, </div>
<div class='q'>catli eliyaya icone Elmodam, </div>
<div class='q'>catli eliyaya icone Er, </div>
<div class='q'>
<span class="verse" id="LK3_29">29&#160;</span>catli eliyaya icone Josué, </div>
<div class='q'>catli eliyaya icone Eliezer, </div>
<div class='q'>catli eliyaya icone Jorim, </div>
<div class='q'>catli eliyaya icone Matat, </div>
<div class='q'>
<span class="verse" id="LK3_30">30&#160;</span>catli eliyaya icone Leví, </div>
<div class='q'>catli eliyaya icone Simeón, </div>
<div class='q'>catli eliyaya icone Judá, </div>
<div class='q'>catli eliyaya icone José, </div>
<div class='q'>catli eliyaya icone Jonán, </div>
<div class='q'>catli eliyaya icone Eliaquim, </div>
<div class='q'>
<span class="verse" id="LK3_31">31&#160;</span>catli eliyaya icone Melea, </div>
<div class='q'>catli eliyaya icone Mainán, </div>
<div class='q'>catli eliyaya icone Matata, </div>
<div class='q'>catli eliyaya icone Natán, </div>
<div class='q'>
<span class="verse" id="LK3_32">32&#160;</span>catli eliyaya icone David, </div>
<div class='q'>catli eliyaya icone Isaí, </div>
<div class='q'>catli eliyaya icone Obed, </div>
<div class='q'>catli eliyaya icone Booz, </div>
<div class='q'>catli eliyaya icone Salmón, </div>
<div class='q'>catli eliyaya icone Naasón, </div>
<div class='q'>
<span class="verse" id="LK3_33">33&#160;</span>catli eliyaya icone Aminadab, </div>
<div class='q'>catli eliyaya icone Aram, </div>
<div class='q'>catli eliyaya icone Esrom, </div>
<div class='q'>catli eliyaya icone Fares, </div>
<div class='q'>catli eliyaya icone Judá, </div>
<div class='q'>
<span class="verse" id="LK3_34">34&#160;</span>catli eliyaya icone Jacob, </div>
<div class='q'>catli eliyaya icone Isaac, </div>
<div class='q'>catli eliyaya icone Abraham, </div>
<div class='q'>catli eliyaya icone Taré, </div>
<div class='q'>catli eliyaya icone Nacor, </div>
<div class='q'>
<span class="verse" id="LK3_35">35&#160;</span>catli eliyaya icone Serug, </div>
<div class='q'>catli eliyaya icone Ragau, </div>
<div class='q'>catli eliyaya icone Peleg, </div>
<div class='q'>catli eliyaya icone Heber, </div>
<div class='q'>catli eliyaya icone Sala, </div>
<div class='q'>
<span class="verse" id="LK3_36">36&#160;</span>catli eliyaya icone Cainán, </div>
<div class='q'>catli eliyaya icone Arfaxad, </div>
<div class='q'>catli eliyaya icone Sem, </div>
<div class='q'>catli eliyaya icone Noé, </div>
<div class='q'>catli eliyaya icone Lamec, </div>
<div class='q'>
<span class="verse" id="LK3_37">37&#160;</span>catli eliyaya icone Matusalén, </div>
<div class='q'>catli eliyaya icone Enoc, </div>
<div class='q'>catli eliyaya icone Jared, </div>
<div class='q'>catli eliyaya icone Mahalaleel, </div>
<div class='q'>catli eliyaya icone Cainán, </div>
<div class='q'>
<span class="verse" id="LK3_38">38&#160;</span>catli eliyaya icone Enós, </div>
<div class='q'>catli eliyaya icone Set, </div>
<div class='q'>catli eliyaya icone Adán, </div>
<div class='q'>catli eliyaya icone Toteco Dios.  </div>
<div class='psalmlabel' id='LK4_0'> 4</div>
<div class='s'>Amocualtlacatl quinejqui quiyoltilanas Jesús </div>
<div class='p'>
<span class="verse" id="LK4_1">1&#160;</span>Huan Jesús quisqui hueyatl Jordán temitoc ica Itonal Toteco. Huan Itonal Toteco quihuicac hasta nopa huactoc tlali campa amo tleno eli. 
<span class="verse" id="LK4_2">2&#160;</span>Huan mocajqui nepa para cuarenta tonali huan Amocualtlacatl quiyoltilanayaya ma tlajtlacolchihua. Huan ipan nochi nopa tonali amo tleno quicuajqui. Huan quema tlanqui nopa tonali, nelía mayanayaya. 
<span class="verse" id="LK4_3">3&#160;</span>Huan hualajqui Amocualtlacatl quiilhuico: </div>
<div class='p'>―Sintla nelía tiIcone Toteco, xijnahuati ni tetl ma mocuepa pantzi. </div>
<div class='p'>
<span class="verse" id="LK4_4">4&#160;</span>Huan Jesús quinanquili: </div>
<div class='p'>―Ijcuilijtoc ipan Icamanal Toteco campa quiijtohua: ‘Amo san ica pantzi itztose masehualme. Nojquiya monequi quitoquilijtinemise nochi Icamanal Toteco.’ </div>
<div class='p'>
<span class="verse" id="LK4_5">5&#160;</span>Huan Amocualtlacatl quihuicac Jesús ipan se tepetl huejcapantic. Huan ipan nopa tlatoctzi quinextili ininricojyo nochi tlanahuatiani ipan tlaltipactli huan nochi tlalme catli iniaxcahua. 
<span class="verse" id="LK4_6">6&#160;</span>Huan Amocualtlacatl quiilhui: </div>
<div class='p'>―Nimitzmacas tequiticayotl tijnahuatis nochi ni tlalme ipan nochi tlaltipactli huan nimitzmacas nochi ininricojyo, pampa nochi nechmacatoque na huan huelis nijmacas aqui nijnequis. 
<span class="verse" id="LK4_7">7&#160;</span>Huan nochi nimitzmacas ta sintla san timotlancuaixtlapachos huan techhueyimatis. </div>
<div class='p'>
<span class="verse" id="LK4_8">8&#160;</span>Huan Jesús quinanquili: </div>
<div class='p'>―Techtlalcahui, Amocualtlacatl, pampa ijcuilijtoc ipan Icamanal Toteco campa quiijtohua: ‘Xijhueyimati san Toteco Dios huan san ya xijtequipano.’ </div>
<div class='p'>
<span class="verse" id="LK4_9">9&#160;</span>Huan Amocualtlacatl quihuicac Jesús altepetl Jerusalén huan quiquetzqui hasta iixco nopa hueyi israelita tiopamitl huan quiilhui: </div>
<div class='p'>―Sintla nelía tiIcone Toteco Dios, xihuitoni nica para tlatzintla, 
<span class="verse" id="LK4_10">10&#160;</span>pampa ijcuilijtoc ipan Icamanal campa quiijtohua: </div>
<div class='q'>‘Toteco quinnahuatis itequihuajcahua ma mitzmocuitlahuica. </div>
<div class='q'>
<span class="verse" id="LK4_11">11&#160;</span>Inijuanti mitzmanamiquise para amo timoicxicocos ica niyon se tetl.’ </div>
<div class='p'>
<span class="verse" id="LK4_12">12&#160;</span>Huan Jesús quinanquili: </div>
<div class='p'>―Nojquiya Icamanal Toteco quiijtohua: ‘Amo xijyejyeco Toteco Dios san para tiquitas tlaque quichihuas.’ </div>
<div class='p'>
<span class="verse" id="LK4_13">13&#160;</span>Huan quema Amocualtlacatl ya quichijtoya campica para quiyoltilanas Jesús ma tlajtlacolchihua, quicajtejqui hasta seyoc huelta. </div>
<div class='s'>Jesús pejqui tlamachtía ipan Galilea </div>
<div class='p'>
<span class="verse" id="LK4_14">14&#160;</span>Teipa Jesús mocuepqui ipan estado Galilea temitoc ica ichicahualis Itonal Toteco, huan campa hueli ipan nochi nopa tlali nochi masehualme quicaquiyayaj tlen ya. 
<span class="verse" id="LK4_15">15&#160;</span>Huan pejqui quinmachtijtinemi masehualme ipan israelita tiopame campa hueli huan nochi quihueyimatiyayaj. </div>
<div class='s'>Jesús itztoya ipan pilaltepetzi Nazaret </div>
<div class='p'>
<span class="verse" id="LK4_16">16&#160;</span>Huan Jesús ajsito pilaltepetzi Nazaret campa moscalti huan ipan sábado, nopa tonal para ma mosiyajquetzaca israelitame, yaya calajqui ipan israelita tiopamitl quen momajtoya quichihua. Huan moquetzqui ipan tlasentililistli para quipohuas Icamanal Toteco. 
<span class="verse" id="LK4_17">17&#160;</span>Huan quimacaque nopa libro catli huejcajya quiijcuilo nopa tlajtol pannextijquetl Isaías. Huan Jesús quitlapo, huan quipanti campa ijcuilijtoc ni camanali huan pejqui quipohua: </div>
<div class='q'>
<span class="verse" id="LK4_18">18&#160;</span>“Itonal Toteco itztoc ipan na, </div>
<div class='q'>pampa Toteco nechtequimacatoc para ma niquinilhui masehualme catli teicneltzitzi icamanal Toteco. </div>
<div class='q'>Nechtitlantoc ma niquinchicahuas masehualme catli motequipachohuaj, </div>
<div class='q'>huan para ma niquinyolmelahua masehualme catli Amocualtlacatl quinilpitoc para nihueli niquinmajcahualtis. </div>
<div class='q'>Nechtequimacac para niquinchicahuas popoyotzitzi para huelise tlachiyase. </div>
<div class='q'>Huan niquinmajcahualtis nochi catli tlaijiyohuíaj ininmaco catli quintlaijiyohuiltíaj. </div>
<div class='q'>
<span class="verse" id="LK4_19">19&#160;</span>Nechtitlantoc ma niquinyolmelahuas nochime para ya ajsic nopa tonal, </div>
<div class='q'>quema Toteco quinchihuilis masehualme se hueyi favor.” </div>
<div class='p'>
<span class="verse" id="LK4_20">20&#160;</span>Huan Jesús quitzajqui nopa momimilojtoc libro huan quimacac nopa tiopan tlapalehuijquetl, huan mosehui para tlamachtis. Huan nochi nopa masehualme catli itztoyaj ipan nopa tlasentililistli quitlachiliyayaj. 
<span class="verse" id="LK4_21">21&#160;</span>Huan Jesús pejqui quincamanalhuía huan quinilhui: </div>
<div class='p'>―Ni camanali catli nijpojqui moijcuilo huejcajya huan camanalti tlen na catli nimoquetza amoixpa. Huajca ama motlamichihua catli quiijtohua. </div>
<div class='p'>
<span class="verse" id="LK4_22">22&#160;</span>Huan nochi nopa masehualme camanaltiyayaj cuali tlen Jesús huan mosentlachiliyayaj ica icamanal catli nelía yejyectzi, pero motlatzintoquiliyayaj: </div>
<div class='p'>―¿Amo ya ni icone José? </div>
<div class='p'>
<span class="verse" id="LK4_23">23&#160;</span>Huan Jesús quinilhui: </div>
<div class='p'>―Nijmati se tonal antechilhuisnequij ni camanali: ‘Tepajtijquetl, ximopajti, huan timitzneltocase.’ Anquiijtose para anquicactoque nopa tiochicahual nextili catli nijchijtoc ipan altepetl Capernaum, huajca san se ma nijchihua nica ipan ni amoaltepe. 
<span class="verse" id="LK4_24">24&#160;</span>Pero masehualme catli san sejco ehuaj catli hueli tlajtol pannextijquetl amo quiselíaj. 
<span class="verse" id="LK4_25">25&#160;</span>Huan quema itztoya Elías, nopa tlajtol pannextijquetl tlen huejcajya, itztoyaj miyac israelita cahual toahuihua ipan tlali Israel campa yaya ejqui. Huan nochi nopa cahual toahuihua quinpoloyaya inintlacualis pampa amo tlaquiyajqui para eyi xihuitl huan tlajco ipan tlali Israel huan oncac se hueyi mayantli. 
<span class="verse" id="LK4_26">26&#160;</span>Pero Toteco amo quititlanqui Elías ma yohui ica se israelita cahual toahui catli san sejco ehuaj. Quititlanqui ma quipalehuiti nopa cahual toahui ipan pilaltepetzi Sarepta ipan seyoc tlali catli itoca Sidón. 
<span class="verse" id="LK4_27">27&#160;</span>Huan itztoyaj miyaqui masehualme ipan tlali Israel catli tlacayo palaniyayaj ica lepra quema itztoya tlajtol pannextijquetl Eliseo, pero Eliseo niyon se inijuanti amo quichicajqui. San quichicajqui Naamán catli hualajqui ipan seyoc tlali catli itoca Siria. </div>
<div class='p'>
<span class="verse" id="LK4_28">28&#160;</span>Huajca nelía cualanque nochi nopa israelitame catli quitlacaquiliyayaj Jesús ipan nopa israelita tiopamitl. 
<span class="verse" id="LK4_29">29&#160;</span>Huan motlananque huan quiquixtijque Jesús tlen inialtepe. Teipa quihuicaque hasta iixco nopa tepetl catli ipan quiquetztoya nopa altepetl. Quinequiyayaj quicuamimilose, 
<span class="verse" id="LK4_30">30&#160;</span>pero Jesús san panotiquisqui tlatlajco inijuanti huan yajqui. </div>
<div class='s'>Se tlacatl ica iajacayo Amocualtlacatl </div>
<div class='p'>
<span class="verse" id="LK4_31">31&#160;</span>Huan Jesús ajsito altepetl Capernaum ipan estado Galilea huan pejqui tlamachtía ipan israelita tiopamitl sesen sábado, nopa tonal para israelitame ma mosiyajquetzaca. 
<span class="verse" id="LK4_32">32&#160;</span>Huan nochi catli quitlacaquiliyayaj san quitlachiliyayaj ica itlamachtil, pampa icamanal quipixqui tequiticayotl. </div>
<div class='p'>
<span class="verse" id="LK4_33">33&#160;</span>Huan itztoya se tlacatl ipan nopa israelita tiopamitl catli quipixqui ipan itlacayo se iajacayo Amocualtlacatl. Huan yaya tzajtzic chicahuac huan quiilhui Jesús: </div>
<div class='p'>
<span class="verse" id="LK4_34">34&#160;</span>―Jesús, tiNazaret ejquetl, techcahua. Amo huelis timomatise mohuaya. ¿Tihualajtoc para techtzontlamiltis? Tojuanti timitziximatij ajqueya taya. Ta titlatzejtzeloltic. Ta tiIcone Dios. </div>
<div class='p'>
<span class="verse" id="LK4_35">35&#160;</span>Huan Jesús quitlacahualti iajacayo Amocualtlacatl huan quiilhui: </div>
<div class='p'>―Amo ximolini. Xiquisa ipan ni tlacatl. </div>
<div class='p'>Huan nopa ajacatl quimajcajqui nopa tlacatl tlalchi iniixpa nochi nopa masehualme, huan teipa quisqui ipan itlacayo huan amo tleno más quichihuili. 
<span class="verse" id="LK4_36">36&#160;</span>Huan nochi nopa masehualme quisentlachiliyayaj huan pejque motlatzintoquilíaj se ica seyoc: </div>
<div class='p'>―¿Tlaque tlamantli ya ni? Tlanemijya icamanal Jesús quipiya tlanahuatili huan chicahualistli pampa quema quinnahuatía iajacahua Amocualtlacatl, nopa ajacame quineltoquilíaj huan quisaj. </div>
<div class='p'>
<span class="verse" id="LK4_37">37&#160;</span>Huan campa hueli ipan nopa tlali nechca altepetl Capernaum nochi masehualme quimatque catli Jesús quichihuayaya. </div>
<div class='s'>Jesús quichicajqui imona Simón Pedro </div>
<div class='p'>
<span class="verse" id="LK4_38">38&#160;</span>Huan Jesús moquetzqui huan quisqui ipan tiopamitl huan yajqui ichaj Simón Pedro. Huan quipanti imona Pedro mococohua pampa chicahuac totoniya, huan nochi catli itztoyaj nepa quitlajtlanijque Jesús ma quichicahua. 
<span class="verse" id="LK4_39">39&#160;</span>Huajca Jesús mohuijtzonqui campa huetztoya huan quinahuati nopa tlatotonilotl ma quisa. Huan nopa tlatotonilotl quicajtejqui, huan nimantzi moquetzqui nopa sihuatl huan pejqui quintlamaca. </div>
<div class='s'>Jesús quinchicajqui miyac cocoyani </div>
<div class='p'>
<span class="verse" id="LK4_40">40&#160;</span>Huan ica tiotlac nochi masehualme catli quinpixtoyaj cocoyani ipan ininchajchaj quinhualicaque campa Jesús. Huan itztoyaj cocoyani catli quipixque miyac tlamantli cocolistli. Huan Jesús quitlali imax ipan sesen nopa cocoyani huan quinchicajqui. 
<span class="verse" id="LK4_41">41&#160;</span>Huan miyac masehualme nepa quinpixtoyaj iajacahua Amocualtlacatl. Huan nopa ajacame quisayayaj huan chicahuac quiijtohuayayaj tlen Jesús: “Ta tiIcone Dios.” </div>
<div class='p'>Pero Jesús quinnahuati nopa ajacame ma ayacmo camanaltica pampa inijuanti quiiximatiyayaj yaya itztoya nopa Cristo catli Toteco quiijto quititlanisquía. </div>
<div class='s'>Jesús tlacamanalhui ipan estado Galilea </div>
<div class='p'>
<span class="verse" id="LK4_42">42&#160;</span>Huan quema tlanestihualayaya, Jesús quisqui nepa, huan yajqui ipan nopa huactoc tlali campa amo tleno eli. Huan miyaqui masehualme quitemohuayayaj. Huan quema quipantijque, quiilhuijque ma mocahua ipan inintlal. 
<span class="verse" id="LK4_43">43&#160;</span>Pero Jesús quinilhui: </div>
<div class='p'>―Monequi nojquiya niyas ipan sequinoc altepeme para niquinilhuis masehualme icamanal Toteco huan niquinnotzas ma calaquica campa yaya tlanahuatía, pampa ya nopa nechtitlantoc ma nijchihua. </div>
<div class='p'>
<span class="verse" id="LK4_44">44&#160;</span>Huan Jesús tlacamanalhuijtinenqui icamanal Toteco ipan israelita tiopame ipan campa hueli altepetl ipan estado Galilea.  </div>
<div class='psalmlabel' id='LK5_0'> 5</div>
<div class='s'>Jesús quichijqui ma quinitzquica miyac michime </div>
<div class='p'>
<span class="verse" id="LK5_1">1&#160;</span>Huan nopa miyaqui masehualme nelía quicuatetzopayayaj Jesús pampa quinequiyayaj quicaquise icamanal Toteco. Huan Jesús moquetzayaya iteno hueyi mantoc atl catli itoca Genesaret [5:1 San se ica nopa Hueyi Atl Galilea. Nelía amo elqui se hueyi atl, pero elqui se hueyi mantoc atl catli quipixqui 22 kilómetros ihuehueyaca huan 13 kilómetros ipatlajca.], 
<span class="verse" id="LK5_2">2&#160;</span>huan quiitac ome cuaacali ateno catli nopa michtlajtlamani quincajtejtoyaj pampa quipajpacayayaj ininmatla. 
<span class="verse" id="LK5_3">3&#160;</span>Huajca Jesús tlejcoc ipan icuaacal Simón Pedro huan quiilhui ma quinejnemilti nopa cuaacali quentzi ipan atl. Huan Jesús mosehui ipan cuaacali huan pejqui quinmachtía nopa miyac masehualme catli mocahuayayaj tlalpani huan nochi huelque quitlachilíaj. 
<span class="verse" id="LK5_4">4&#160;</span>Huan teipa quema tlanqui quincamanalhuía nopa masehualme, Jesús quiilhui Simón: </div>
<div class='p'>―Xijnejnemilti ni cuaacali hasta campa achi huejcatla huan nepa xijmajcahuaca amomatla para anmichitzquise. </div>
<div class='p'>
<span class="verse" id="LK5_5">5&#160;</span>Huan Simón quinanquili huan quiilhui: </div>
<div class='p'>―Tlamachtijquetl, titlajtlamajque seyohual huan niyon se michi amo tiquitzquijque. Pero sintla quej nopa techilhuía ma nijchihua, huajca sempa nijmajcahuas tomatla. </div>
<div class='p'>
<span class="verse" id="LK5_6">6&#160;</span>Huan quimajcajque ininmatla, huan quinitzquijque tlahuel miyaqui michime hasta quinequiyaya tzayanis ininmatla. 
<span class="verse" id="LK5_7">7&#160;</span>Huan quinmanotzque ininhuampoyohua catli itztoyaj ipan nopa seyoc cuaacali para ma quinpalehuiquij. Huan hualajque huan quitemitijque nochi ome cuaacalme ica michime hasta san quentzi misahuiyayaj. 
<span class="verse" id="LK5_8">8&#160;</span>Huan quema Simón Pedro quiitac catli panotoya, motlancuaquetzqui iixpa Jesús huan quiilhui: </div>
<div class='p'>―Toteco, techcajtehua pampa naya se nitlajtlacolchijca tlacatl. </div>
<div class='p'>
<span class="verse" id="LK5_9">9&#160;</span>Simón quiilhui Jesús ya ni pampa yaya huan nochi ihuampoyohua mosentlachiliyayaj pampa quiitaque nopa miyaqui michime catli quinitzquijque. 
<span class="verse" id="LK5_10">10&#160;</span>Huan nojquiya quisentlachilijque Jacobo huan Juan catli eliyaya itelpocahua Zebedeo huan eliyayaj ihuampoyohua Simón. Huan Jesús quiilhui Simón: </div>
<div class='p'>―Amo ximomajmati. Ama timichtlajtlamajquetl, pero na nimitznextilis quenicatza tiquinnotzas masehualme ma nechtoquilica. </div>
<div class='p'>
<span class="verse" id="LK5_11">11&#160;</span>Huan quinejnemiltijque inincuaacal hasta ateno, huan quicajtejque nochi catli quipixtoyaj huan quitoquilijque Jesús. </div>
<div class='s'>Jesús quichicajqui se catli tlacayo palaniyaya </div>
<div class='p'>
<span class="verse" id="LK5_12">12&#160;</span>Huan Jesús itztoya ipan se altepetl, huan hualajqui se tlacatl catli tlacayo palaniyaya ica nopa cocolistli lepra. Huan quema quiitac Jesús, motlancuaixtlapacho iixpa huan chicahuac quiilhui: </div>
<div class='p'>―Toteco, sintla tijnequi, huelis techchicahuas. </div>
<div class='p'>
<span class="verse" id="LK5_13">13&#160;</span>Huajca Jesús quitlalili imax huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>Huan nimantzi icocolis quicajqui. 
<span class="verse" id="LK5_14">14&#160;</span>Huan Jesús quinahuati ma amo tepohuili catli panoc, quiilhui: </div>
<div class='p'>―San xiya ximonextiti ica nopa totajtzi huan xijmaca Toteco nopa tlacajcahualistli catli Moisés tlanahuati ma quimacaca para ma motlapajpacchihuaca catli ayacmo tlacayo palantoque. Quej nopa quimatise ya timochicajtoc. </div>
<div class='p'>
<span class="verse" id="LK5_15">15&#160;</span>Pero campa hueli miyaqui más masehualme quicaquiyayaj tlen ichicahualis Jesús huan huajca miyaqui mosentilijque campa itztoya para quicaquise icamanal huan para ma quinchicahua tlen inincocolis. 
<span class="verse" id="LK5_16">16&#160;</span>Pero miyacpa Jesús moiyocaquixti iseltzi huan yajqui campa tlatzitzicaya para huelis motlatlajtis ica Toteco. </div>
<div class='s'>Jesús quichicajqui se tlacatl catli tantantixtoc </div>
<div class='p'>
<span class="verse" id="LK5_17">17&#160;</span>Se tonal Jesús quinmachtiyaya masehualme ipan se cali, huan itztoyaj nepa sequin fariseos huan huejhueyi tlamachtiani tlen itlanahuatilhua Moisés. Inijuanti hualajque tlen nochi ranchos ipan estados Galilea huan Judea, huan tlen hueyi altepetl Jerusalén. Huan Jesús quipixqui ichicahualis Toteco para quinchicahuas cocoyani. 
<span class="verse" id="LK5_18">18&#160;</span>Huan ajsicoj sequin tlacame catli quihualicayayaj se cocoxquetl catli tantantixtoya. Huan quinequiyayaj calaquise calijtic campa itztoya Jesús para quitlalise nopa cocoxquetl iixpa, 
<span class="verse" id="LK5_19">19&#160;</span>pero amo oncac campa calaquise pampa nepa itztoyaj tlahuel miyaqui masehualme. Huajca nopa tlacame tlejcoque calpani huan quiijcuinijque se ome tzontzajcayotl. Teipa quitemohuijque nopa cocoxquetl huilantoc ipan itlapech tlatlajco nochi nopa masehualme huan quitlalijque iixpa Jesús. 
<span class="verse" id="LK5_20">20&#160;</span>Huan Jesús quiitac para nopa tlacame quineltocayayaj, quiilhui nopa cocoxquetl: </div>
<div class='p'>―Nohuampox, nimitztlapojpolhuía motlajtlacolhua. </div>
<div class='p'>
<span class="verse" id="LK5_21">21&#160;</span>Huan nopa tlamachtiani tlen itlanahuatilhua Moisés huan nopa fariseos pejque moyolilhuíaj: “¿Ajqueya nelía ni Jesús? Yaya niyon quentzi amo quitlepanita Toteco Dios pampa mochihua quen ya itztosquía Toteco. Amo aqui hueli tetlapojpolhuía tlajtlacoli, san Toteco.” </div>
<div class='p'>
<span class="verse" id="LK5_22">22&#160;</span>Pero Jesús quimatiyaya catli inijuanti moyolilhuiyayaj huan quinilhui: </div>
<div class='p'>―¿Para tlen anmoilhuíaj amo nijtlepanita Toteco Dios? 
<span class="verse" id="LK5_23">23&#160;</span>Sintla niquilhuis ni cocoxquetl: ‘Ximehua huan xinejnemi’ huan mochihuas nocamanal, nojquiya motlapojpolhui quema niquilhui: ‘Nimitztlapojpolhuía motlajtlacolhua.’ 
<span class="verse" id="LK5_24">24&#160;</span>Nijnequi xijmatica na catli niMocuepqui Masehuali nijpiya tequiticayotl ipan tlaltipactli para nitetlapojpolhuis, huajca nimechnextilis para mochihuas catli niquijtohua. </div>
<div class='p'>Huan nimantzi Jesús quiilhui nopa cocoxquetl: </div>
<div class='p'>―Nimitzilhuía, ximehua huan xijtlanana motlapech huan xiya mochaj. </div>
<div class='p'>
<span class="verse" id="LK5_25">25&#160;</span>Huan nimantzi nopa cocoxquetl moquetzqui huan quitlanantejqui itlapech huan yajqui ichaj, quihueyichijtiyajqui Toteco Dios. 
<span class="verse" id="LK5_26">26&#160;</span>Huan nochi nopa masehualme mosentlachilijque huan momajmatijque. Huan teipa pejque quihueyichihuaj Toteco huan quiijtohuaj: </div>
<div class='p'>―Nelía se hueyi tiochicahual nextili tiquitztoque ama. </div>
<div class='s'>Jesús quinotzqui Mateo </div>
<div class='p'>
<span class="verse" id="LK5_27">27&#160;</span>Teipa quema Jesús quisayaya nopa altepetl, quiitac se tlacatl catli tlainanqui impuesto. Yaya itoca Mateo huan nojquiya itoca Leví, huan mosehuijtoya campa nopa mesa para quiselis impuesto. Huan Jesús quiilhui: </div>
<div class='p'>―Techtoquili. </div>
<div class='p'>
<span class="verse" id="LK5_28">28&#160;</span>Huan Mateo quicajtejqui nochi catli quipixtoya, huan moquetztiquisqui huan yajqui ihuaya Jesús. </div>
<div class='p'>
<span class="verse" id="LK5_29">29&#160;</span>Huan Mateo quichijqui se hueyi ilhuitl nepa ichaj. Huan tlacuayayaj ihuaya Jesús campa mesa miyac tlacame catli tlainanque impuesto huan momajtoyaj tlacajcayahuaj. Huan nojquiya itztoyaj sequinoc masehualme. 
<span class="verse" id="LK5_30">30&#160;</span>Huan hualajque fariseos huan tlamachtiani tlen itlanahuatilhua Moisés huan quiitaque. Huajca pejque quitelhuíaj Jesús iniixpa imomachtijcahua huan quinilhuijque: </div>
<div class='p'>―¿Quenque antlacuaj huan anatlij ininhuaya ni tlacame catli tlainamaj impuesto huan tlacajcayahuaj huan ininhuaya ni sequinoc catli miyac tlajtlacoli quichihuaj? </div>
<div class='p'>
<span class="verse" id="LK5_31">31&#160;</span>Huan Jesús quinnanquili nopa fariseos huan quinilhui: </div>
<div class='p'>―Se tetica tlacatl amo quimonequilía se tepajtijquetl, pero se cocoxquetl, quena. 
<span class="verse" id="LK5_32">32&#160;</span>Na amo nihualajtoc para niquinnotzas masehualme catli moilhuíaj para cuajcualme iixpa Toteco. Nihualajtoc para niquinnotzas ma moyolpatlaca catli quimatij quipiyaj inintlajtlacolhua. </div>
<div class='s'>Jesús quinilhui quenque amo mosahuaj imomachtijcahua </div>
<div class='p'>
<span class="verse" id="LK5_33">33&#160;</span>Huan hualajque sequin tlacame catli quiilhuijque Jesús: </div>
<div class='p'>―Imomachtijcahua Juan catli tecuaaltía tlatoctzitzi mosahuaj para motlatlajtise ica Toteco Dios. Huan san se quichihuaj catli quitoquilíaj inintlamachtil nopa fariseos, pero momomachtijcahua amo. Nochipa tlacuaj huan atlij. </div>
<div class='p'>
<span class="verse" id="LK5_34">34&#160;</span>Huan Jesús quinilhui: </div>
<div class='p'>―Amo quinamiqui ma mosahuaca ihuampoyohua se mosihuajtijquetl ipan nopa tlatoctzi quema tlacuaj ihuaya ipan inenamictil. San se eltoc quema na niitztoc ininhuaya nomomachtijcahua, inijuanti amo huelij mosahuaj pampa itztoque nohuaya. 
<span class="verse" id="LK5_35">35&#160;</span>Pero ajsis tonali quema hualase nocualancaitacahua huan nechhuicase huan huajca quena, nomomachtijcahua mosahuase. </div>
<div class='p'>
<span class="verse" id="LK5_36">36&#160;</span>Huan nojquiya quinpohuili se huicalotl [5:36 Quinilhui ni huicalotl para quinnextilis amo cuali quimanelose itlamachtil ica catli huejcajya quineltocayayaj masehualme, pampa itlamachtil eltoc se tlamantli catli yancuic.], quinilhui: </div>
<div class='p'>―Amo aqui quitequi se quentzi yoyomitl yancuic para quitlatlamanis se yoyomitl catli sosoltic, pampa tzocoyolihuis nopa quentzi catli yancuic huan ayacmo quinamiquis catli sosoltic. 
<span class="verse" id="LK5_37">37&#160;</span>Huan amo aqui quitequilía xocomeca atl catli yancuic ipan bolsas tlen cuetlaxtli sosoltic. Pampa nopa yancuic xocomeca atl xocoyas, huan mohueyilis huan tzayanis nopa cuetlaxtli sosoltic. Quej nopa toyahuis nopa xocomeca atl huan nojquiya quinenpolos nopa bolsas tlen cuetlaxtli. 
<span class="verse" id="LK5_38">38&#160;</span>Monequi tijtecas xocomeca atl catli yancuic ipan bolsas tlen cuetlaxtli catli yancuic. 
<span class="verse" id="LK5_39">39&#160;</span>Huan amo aqui catli quiijitoc xocomeca atl catli achtihui tlasencahuali quinequis catli yancuic, pampa nochi quiijtohuaj: ‘Achi cuali nopa catli achtihui tlasencahuali.’  </div>
<div class='psalmlabel' id='LK6_0'> 6</div>
<div class='s'>Nopa tonal para israelitame ma mosiyajquetzaca </div>
<div class='p'>
<span class="verse" id="LK6_1">1&#160;</span>Ipan se sábado, nopa tonal para mosiyajquetzase israelitame, Jesús huan imomachtijcahua panoyayaj ipan se mili campa quitoctoyaj trigo. Huan imomachtijcahua pejque quiquechcocototzaj, huan quimaoyaj quentzi trigo tlancochtli huan quicuayayaj. 
<span class="verse" id="LK6_2">2&#160;</span>Huajca nopa fariseos moilhuijque para tlaixpanoyayaj huan quitlatzintoquilijque Jesús: </div>
<div class='p'>―¿Quenque tequitij momomachtijcahua ipan ni tonal para ma timosiyajquetzaca? Inijuanti tlajtlacolchihuaj. </div>
<div class='p'>
<span class="verse" id="LK6_3">3&#160;</span>Huan Jesús quinilhui: </div>
<div class='p'>―¿Amo anquipojtoque catli monejqui quichijqui David quema yaya huan ihuampoyohua mayanayayaj? 
<span class="verse" id="LK6_4">4&#160;</span>Calajqui ichaj Toteco huan quicuic nopa pantzi catli totajtzitzi quitentoyaj iixpa Toteco. Huan David quicuajqui, huan nojquiya quinmajmacac nopa tlacame catli itztoyaj ihuaya huan nojquiya quicuajque. Huan itlanahuatilhua Moisés quiijtohua san totajtzitzi hueli quicuase nopa pantzi. </div>
<div class='p'>
<span class="verse" id="LK6_5">5&#160;</span>Huan nojquiya Jesús quinilhui: </div>
<div class='p'>―Na catli niMocuepqui Masehuali nijpiya tequiticayotl para niquinilhuis masehualme tlaque huelis quichihuase ipan sábado, ni tonal para ma timosiyajquetzaca tiisraelitame. </div>
<div class='s'>Jesús quichicajqui se catli huactoya imax </div>
<div class='p'>
<span class="verse" id="LK6_6">6&#160;</span>Ipan seyoc sábado, nopa tonal para ma mosiyajquetzaca israelitame, Jesús calajqui ipan se israelita tiopamitl huan pejqui tlamachtía. Huan itztoya tiopan calijtic se tlacatl catli huactoc imanejmac. 
<span class="verse" id="LK6_7">7&#160;</span>Huan nopa fariseos huan tlamachtiani tlen itlanahuatilhua Moisés tlatoctzitzi quitlachiliyayaj sintla quichicahuasquía nopa tlacatl ipan nopa tonal para mosiyajquetzase israelitame para quipiyasquíaj ica tlaque quitelhuisquíaj. 
<span class="verse" id="LK6_8">8&#160;</span>Pero Jesús quimatqui catli moilhuiyayaj huan quiilhui nopa tlacatl catli huactoc imax: </div>
<div class='p'>―Ximoquetza huan xihuala nica tlatlajco tojuanti. </div>
<div class='p'>Huan yaya moquetzqui huan yajqui. 
<span class="verse" id="LK6_9">9&#160;</span>Huan Jesús quinilhui nopa fariseos: </div>
<div class='p'>―Nimechchihuilis se tlatzintoquili: ¿Tlaque quiijtohuaj nopa tlanahuatilme para onca caquihuili para tijchihuase ipan sábado? ¿Huelis tijchihuase catli cuali o catli fiero? ¿Ma tiquinmaquixtica masehualme o ma tiquinmictica? </div>
<div class='p'>
<span class="verse" id="LK6_10">10&#160;</span>Huan Jesús quintlachili nopa tlacame catli quiyahualojque, pero amo aqui molini. Huajca Jesús quiilhui nopa tlacatl: </div>
<div class='p'>―Xijxitlahua momax. </div>
<div class='p'>Huan yaya quixitlajqui huan nimantzi mochicajqui. 
<span class="verse" id="LK6_11">11&#160;</span>Huan tlahuel cualanque nopa fariseos huan nimantzi pejque mocamanalhuíaj tlaque huelis quichihuilise Jesús. </div>
<div class='s'>Jesús quintlapejpeni imomachtijcahua </div>
<div class='p'>
<span class="verse" id="LK6_12">12&#160;</span>Huan ipan nopa tonali Jesús yajqui iseltzi ipan se tepetl huan mocajqui nepa seyohual para motlatlajtis ica Toteco Dios. 
<span class="verse" id="LK6_13">13&#160;</span>Huan quema tlanesqui, quinnotzqui imomachtijcahua ma hualaca campa ya huan quintlapejpeni majtlactli huan ome tlen inijuanti huan quintocaxti itlayolmelajcahua. 
<span class="verse" id="LK6_14">14&#160;</span>Quitlapejpeni Simón catli nojquiya quitocaxtlali Pedro, huan Andrés catli eliyaya iicni. Nojquiya quintlapejpeni Jacobo, Juan, Felipe, Bartolomé, 
<span class="verse" id="LK6_15">15&#160;</span>Mateo huan Tomás. Quitlapejpeni Jacobo icone Alfeo huan nopa Simón catli moiyocatlali ica partido cananista. 
<span class="verse" id="LK6_16">16&#160;</span>Huan quitlapejpeni Judas, iicni Jacobo huan Judas Iscariote catli teipa quitemactili. </div>
<div class='s'>Jesús quinmachti miyaqui masehualme </div>
<div class='p'>
<span class="verse" id="LK6_17">17&#160;</span>Huan teipa Jesús temoc ipan tepetl ininhuaya imomachtijcahua huan moquetzque campa se tlamayamitl. Huan mosentilijque miyaqui masehualme catli quitoquiliyayaj. Hualajtoyaj tlen campa hueli pilaltepetzitzi ipan estado Judea, huan ipan altepetl Jerusalén huan tlen tlalme Tiro huan Sidón nechca hueyi atl. Nochi nopa masehualme hualajtoyaj para quicaquise icamanal Jesús huan para ma quinchicahua tlen inincocolis. 
<span class="verse" id="LK6_18">18&#160;</span>Huan nojquiya quinchicajqui catli quinpixtoyaj ajacame catli quintlaijiyohuiltiyayaj. 
<span class="verse" id="LK6_19">19&#160;</span>Huan nochi nopa masehualme quinequiyayaj monechcahuise campa Jesús para quiitzquise, pampa ichicahualis quinajsiyaya catli quiitzquiyayaj huan quinchicahuayaya. </div>
<div class='s'>Xipaquica </div>
<div class='p'>
<span class="verse" id="LK6_20">20&#160;</span>Huan Jesús quintlachili imomachtijcahua huan quinilhui: </div>
<div class='q'>“Xipaquica amojuanti catli anteicneltzitzi, </div>
<div class='q'>pampa ancalaquise campa Toteco tlanahuatía. </div>
<div class='q'>
<span class="verse" id="LK6_21">21&#160;</span>Xipaquica amojuanti catli anmayanaj ama, </div>
<div class='q'>pampa anixhuise. </div>
<div class='q'>Xipaquica amojuanti catli anchocaj ama, </div>
<div class='q'>pampa anhuetzcase. </div>
<div class='q'>
<span class="verse" id="LK6_22">22&#160;</span>Xipaquica quema masehualme anmechcualancaitaj huan anmechtojtocaj. </div>
<div class='q'>Xipaquica quema anmechtelchihuaj huan anmechtocaxtíaj amo ancuajcualme, </div>
<div class='q'>pampa antechtoquilíaj na catli niMocuepqui Masehuali. </div>
<div class='q'>
<span class="verse" id="LK6_23">23&#160;</span>Xipaquica, quena, xijpiyaca hueyi paquilistli quema quej nopa amopantis, </div>
<div class='q'>pampa Toteco miyac anmechtlaxtlahuis nepa ilhuicac. </div>
<div class='q'>San se quichihuayayaj ininhuejcapan tatahua huejcajya ica itlajtol pannextijcahua Toteco. </div>
<div class='q'>
<span class="verse" id="LK6_24">24&#160;</span>Pero tlahuel anteicneltique amojuanti catli miyac antominpiyaj, </div>
<div class='q'>pampa ya anquipiyaj nochi catli cuali catli anmechtocaros. </div>
<div class='q'>
<span class="verse" id="LK6_25">25&#160;</span>Tlahuel anteicneltique catli anixhuij ama, </div>
<div class='q'>pampa teipa anmayanase. </div>
<div class='q'>Tlahuel anteicneltique catli anhuetzcaj ama, </div>
<div class='q'>pampa teipa anchocase huan antlahuejchihuase. </div>
<div class='q'>
<span class="verse" id="LK6_26">26&#160;</span>Tlahuel anteicneltique quema nochi masehualme camanaltij cuali tlen amojuanti. </div>
<div class='q'>Inintatahua nojquiya camanaltique cuali tlen nopa istlacatica tlajtol pannextiani tlen huejcajya. </div>
<div class='s'>Xiquinicnelica amocualancaitacahua </div>
<div class='p'>
<span class="verse" id="LK6_27">27&#160;</span>“Pero nimechilhuía amojuanti catli antechtlacaquilíaj: Xiquinicnelica amocualancaitacahua. Xiquinchihuilica catli cuali inijuanti catli anmechcualancaitaj. 
<span class="verse" id="LK6_28">28&#160;</span>Xijtlajtlanica Toteco ma quintiochihua catli anmechtelchihuaj. Ximotlatlajtica ica Toteco para inijuanti catli anmechtlaijilhuíaj ica catli fiero. 
<span class="verse" id="LK6_29">29&#160;</span>Sintla se mitzmaquilis ipan moixayac, xijnextili ne seyoc mocampa para nojquiya ma mitzmaquilis nepa. Sintla se mitzquixtilis motlaque, xijcahua ma quihuica mocamisa nojquiya. 
<span class="verse" id="LK6_30">30&#160;</span>Sintla se mitztlajtlanía se tlenijqui, xijmaca. Sintla se mitzquixtilía se tlenijqui, amo xiquilhui ma mitzcuepili. 
<span class="verse" id="LK6_31">31&#160;</span>Xiquinchihuilica sequinoc quen anquinequij sequinoc ma anmechchihuilica. </div>
<div class='p'>
<span class="verse" id="LK6_32">32&#160;</span>“Sintla san anquinicnelíaj masehualme catli anmechicnelíaj, Toteco amo quiita para anquichihuaj catli cuali. Hasta amo cuajcualme quinicnelíaj inijuanti catli nojquiya quinicnelíaj. 
<span class="verse" id="LK6_33">33&#160;</span>Sintla san anquinchihuilíaj cuali masehualme catli anmechchihuilíaj cuali, amo tleno ipati iixpa Toteco. Amo cuajcualme nojquiya san se quichihuaj. 
<span class="verse" id="LK6_34">34&#160;</span>Huan sintla san anquintlanejtíaj tomi masehualme catli anquimatij temachtli anmechtlaxtlahuise, amo tleno ipati iixpa Toteco. Amo cuajcualme nojquiya quintlanejtíaj tomi catli quincuepilise teipa. 
<span class="verse" id="LK6_35">35&#160;</span>Na nimechilhuía, xiquinicnelica amocualancaitacahua. Xiquinchihuilica nochi catli cuali. Xiquintlanejtica masque amo anmoilhuíaj sintla anmechcuepilise. Huan Toteco hueyi anmechtlaxtlahuis. Huan quej nopa anquichijtose quen quichihua Toteco Catli Más Quipiya Tlanahuatili, pampa yaya quinchihuilía cuali nochi masehualme, masque amo cuajcualme o amo motlascamatij. 
<span class="verse" id="LK6_36">36&#160;</span>Huajca xitetlasojtlaca quen amoTata, Toteco Dios, tetlasojtla. </div>
<div class='s'>Amo xiquintequitlachilica sequinoc </div>
<div class='p'>
<span class="verse" id="LK6_37">37&#160;</span>“Amo xiquintequitlachilica sequinoc campa amo amocuenta, huan sequinoc amo anmechtequitlachilise. Amo xitetlatelhuica, huan sequinoc amo anmechtlatelhuise. Xitetlapojpolhuica, huan sequinoc anmechtlapojpolhuise. 
<span class="verse" id="LK6_38">38&#160;</span>Xitemacaca huan antlaselise. Quena, Toteco anmechmacas miyac sintla antemacaj miyac. Yaya quichihuas quen se cuali tlanemacaquetl catli quitemas se tlatamachihuali sintli, huan cuali quiayacachos, huan más quitemas hasta motzontis. Pampa san se tlatamachihuali catli ipan titlatamachihuas ta, yaya quitequihuis para tlatamachihuas catli elis para ta.” </div>
<div class='p'>
<span class="verse" id="LK6_39">39&#160;</span>Huan Jesús quinilhui se huicalotl: “Se popoyotzi amo hueli quiyacana seyoc catli popoyotzi, pampa nochi ome huetzise ostoijtic. 
<span class="verse" id="LK6_40">40&#160;</span>Se momachtijquetl amo quimati más que itlamachtijca, pero nochi momachtiani catli tlamimomachtíaj elise quen inintlamachtijca. </div>
<div class='p'>
<span class="verse" id="LK6_41">41&#160;</span>“¿Para tlen anquiitaj nochi piltlajtlacoltzitzi catli quichihuaj amohuampoyohua huan amo anquimatij para achi más miyac tlajtlacoli anquichihuaj? Eltoc quen tiquita se piltejtzi ipan iixteyol moicni, pero amo tijmati para ta tijpiya hasta se apechtli moixteyolijtic. 
<span class="verse" id="LK6_42">42&#160;</span>¿Quenicatza huelis tiquilhuis seyoc: ‘Noicni, nimitzquixtilis nopa piltejtzi ipan moixteyol’, quema tijpiya se apechtli moixteyolijtic? Timoijixpatlaquetl. Timoilhuía amo cuali catli yaya quipiya, pero cuali catli ta tijpiya. Achtihui ximoquixtili nopa apechtli huan quej nopa titlachiyas cuali para tijquixtilis nopa piltejtzi catli quipiya iixteyolijtic mohuampox. </div>
<div class='s'>Nochi quiiximatij se cuahuitl ica itlajca </div>
<div class='p'>
<span class="verse" id="LK6_43">43&#160;</span>“Se cuali cuahuitl temaca itlajca catli cuali, huan catli amo cuali, amo. Niyon se cuahuitl catli amo cuali amo temaca itlajca catli cuali. 
<span class="verse" id="LK6_44">44&#160;</span>Huajca nochi masehualme quiiximatij se cuahuitl ica tlaque itlajca temaca. Se huitzmecatl amo temaca cuaselcayotl. Huan se sahua mecatl amo temaca xocomecatl. 
<span class="verse" id="LK6_45">45&#160;</span>San se nojquiya ica se cuali masehuali, quisas catli cuali ipan iyolo. Huan sintla amo cuali se masehuali, quisas catli amo cuali ipan iyolo. Pampa se masehuali camanalti catli eltoc ipan iyolo huan catli más moilhuía. </div>
<div class='s'>Ome Calme </div>
<div class='p'>
<span class="verse" id="LK6_46">46&#160;</span>“¿Quenque anquiijtohuaj niamoTeco huan amo anquichihuaj catli nimechilhuía? 
<span class="verse" id="LK6_47">47&#160;</span>Nochi catli hualahuij campa na huan quicaquij nocamanal huan quichihuaj catli niquijtohua, itztoque quen ni tlalnamijca tlacatl catli nimechpohuilis. 
<span class="verse" id="LK6_48">48&#160;</span>Se tlacatl quinequiyaya quichihuas ichaj huan tlaxajqui huejcatla. Quitzinpehualti ica tetl huan quiquetzqui. Huan teipa tlaquiyajqui miyac huan tlatemic hasta quiajsic ichaj, pero amo tleno ipantic nopa cali pampa nopa tlacatl quiquetztoya tepani. 
<span class="verse" id="LK6_49">49&#160;</span>Pero masehualme catli quicaquij nocamanal huan amo quichihuaj catli quiijtohua, quichihuaj quej ni huihui tlacatl. Yaya quichijqui ichaj ipan tlali huan amo tleno ica quitzinpehualti. Teipa tlatemic, huan nopa atl quiajsic ichaj, huan nimantzi huetzqui huan tlamisosolijqui.”  </div>
<div class='psalmlabel' id='LK7_0'> 7</div>
<div class='s'>Jesús quichicajqui itequipanojca se soldado </div>
<div class='p'>
<span class="verse" id="LK7_1">1&#160;</span>Huan Jesús tlanqui quinmachtía nochi nopa masehualme, huan yajqui altepetl Capernaum. 
<span class="verse" id="LK7_2">2&#160;</span>Huan nepa itztoya se capitán tlen soldados catli quipixtoya se itequipanojca catli quiicneli, huan itequipanojca ya tlahuel mococohuayaya. 
<span class="verse" id="LK7_3">3&#160;</span>Huan nopa capitán quicajqui ya ajsico Jesús, huajca quintitlanqui nopa huehue israelita tlacame ma quitlajtlanitij ma huala quichicahuaqui itequipanojca. 
<span class="verse" id="LK7_4">4&#160;</span>Huan nopa tlacame yajque campa Jesús huan ica nochi ininyolo quitlajtlanijque ma quichicahuati huan quiilhuijque: </div>
<div class='p'>―Cuali para tijchihuilis se favor ni capitán, 
<span class="verse" id="LK7_5">5&#160;</span>pampa nelía techicnelía tiisraelitame huan tlaxtlajqui nopa gastos huan techsencahuili se toisraelita tiopa. </div>
<div class='p'>
<span class="verse" id="LK7_6">6&#160;</span>Huajca Jesús quisqui ininhuaya para yas ichaj nopa capitán, pero quema monechcahuiyaya, nopa capitán quintitlanqui ihuampoyohua ma quicamanalhuica Jesús huan ma quiilhuise: </div>
<div class='p'>―NoTeco, amo ximocuatotoni más. Nopa capitán quiijtohua para yaya amo hueyi quen ta, huan amo quinamiqui para ticalaquis ichaj. 
<span class="verse" id="LK7_7">7&#160;</span>Nojquiya yaya quimati amo quinamiqui mitznechcahuis, niyon mitzcamanalhuis. Pero yaya quiijtohua, san xiquijto se camanali huan xijnahuati para mochicahuas itequipanojca huan nimantzi mochicahuas. 
<span class="verse" id="LK7_8">8&#160;</span>Quiijtohua yaya quimati catli ta tiquijtos, ya nopa mochihuas, pampa yaya nojquiya quipiya iteco catli quinahuatía. Huan nojquiya quinpiya soldados catli yaya quinnahuatía. Huan sintla yaya quiilhuis se soldado ma yas nepa, yaya nimantzi yas. Huan sintla quiilhuis seyoc ma huala nica, yaya nimantzi hualas. Huan sintla quiilhuis itequipanojca ma quichihua se tequitl, yaya quichihuas. Huan nopa capitán quimati ta nojquiya tijpiya san se tequiticayotl para nimantzi mochihuas mocamanal. </div>
<div class='p'>
<span class="verse" id="LK7_9">9&#160;</span>Huan quema Jesús quicajqui icamanal nopa capitán catli ihuampoyohua quiilhuicoj, quisentlachili. Huan Jesús moicancuepqui huan quinilhui nopa miyaqui masehualme catli quitoquiliyayaj: </div>
<div class='p'>―Nelía nimechilhuía, niyon se israelita masehuali amo nechneltoca nelcuali quen ni capitán catli seyoc tlali ejquetl. </div>
<div class='p'>
<span class="verse" id="LK7_10">10&#160;</span>Huan ihuampoyohua nopa capitán mocuepque ichaj, huan ya mochicajtoya itequipanojca. </div>
<div class='s'>Jesús quiyolcuic icone se cahual toahui </div>
<div class='p'>
<span class="verse" id="LK7_11">11&#160;</span>Huan teipa Jesús nejnemiyaya ipan ojtli para se altepetl catli itoca Naín huan imomachtijcahua huan miyaqui masehualme yohuiyayaj ihuaya. 
<span class="verse" id="LK7_12">12&#160;</span>Huan quema Jesús monechcahui campa ipuerta nopa altepetl, quisayayaj nepa miyaqui masehualme huan quiquechpanojtiyohuiyayaj se mijcatzi. Huan nopa mijcatzi eliyaya iyojtzi icone se cahual toahui. 
<span class="verse" id="LK7_13">13&#160;</span>Huan Jesús quiitac nopa cahual toahui, huan quitlasojtlac huan quiilhui: </div>
<div class='p'>―Amo xichoca. </div>
<div class='p'>
<span class="verse" id="LK7_14">14&#160;</span>Huan Jesús yajqui campa nopa mijcatzi, huan quiitzqui nopa caja; huan catli quihuicayayaj moquetzque. Huan Jesús quiilhui nopa mijcatzi: </div>
<div class='p'>―Telpocatl, nimitzilhuía, ximehua. </div>
<div class='p'>
<span class="verse" id="LK7_15">15&#160;</span>Huan nopa telpocatl catli mictoya mosehui huan pejqui camanalti. Huan Jesús quimactili inana. 
<span class="verse" id="LK7_16">16&#160;</span>Huan nochi nopa masehualme catli quiitaque quisentlachilijque, huan pejque quihueyichihuaj Toteco Dios huan quiijtohuaj: </div>
<div class='p'>―Ni Jesús catli itztoc tohuaya, se hueyi tlajtol pannextijquetl. </div>
<div class='p'>Huan nojquiya quiijtojque: </div>
<div class='p'>―Toteco Dios hualajtoc para techpalehuis tiisraelitame pampa tiimasehualhua. </div>
<div class='p'>
<span class="verse" id="LK7_17">17&#160;</span>Huan nochi masehualme catli itztoyaj ipan estado Judea huan ipan sequinoc tlalme nechca quicajque para Jesús quiyolcuitoya nopa mijcatzi. </div>
<div class='s'>Hualajque imomachtijcahua Juan catli tecuaaltiyaya </div>
<div class='p'>
<span class="verse" id="LK7_18">18&#160;</span>Huan imomachtijcahua Juan catli tecuaaltiyaya quiilhuijque nochi catli Jesús quichihuayaya. Huajca Juan quinnotzqui ome imomachtijcahua, 
<span class="verse" id="LK7_19">19&#160;</span>huan quintitlanqui ma yaca quitlatzintoquilitij Jesús sintla nelía yaya nopa Cristo catli Toteco Dios quiijto hualasquía o monequi noja quichiyase ma huala. 
<span class="verse" id="LK7_20">20&#160;</span>Huan ajsicoj campa Jesús huan quiilhuijque: </div>
<div class='p'>―Juan catli tecuaaltía techtitlantoc ma timitztlatzintoquiliquij sintla ta tiCristo catli Toteco quiijto hualasquía o monequi noja tijchiyase ma hualas. </div>
<div class='p'>
<span class="verse" id="LK7_21">21&#160;</span>Huan ipan nopa hora quema imomachtijcahua Juan itztoyaj ihuaya Jesús, yaya quinchicajqui miyac catli mococohuaj ica miyac tlamantli cocolistli. Quinchihualti ma quisaca iajacahua Amocualtlacatl catli calactoyaj ipan masehualme huan quintlachiyalti miyac popoyotzitzi. 
<span class="verse" id="LK7_22">22&#160;</span>Huajca Jesús quinilhui imomachtijcahua Juan: </div>
<div class='p'>―Xijyolmelahuatij Juan catli anquiitztoque huan anquicactoque. Xiquilhuitij para masehualme catli itztoyaj popoyotzitzi, ama tlachiyaj. Huan catli itztoyaj xocuetzitzi, ama nejnemij cuali. Catli quipiyayayaj nopa tlacayo palanca cocolistli, ya mochicajtoque, huan inijuanti catli nacastapaltzitzi, ama ya tlacaquij. Masehualme catli mictoyaj, ya moyolcuitoque; huan catli teicneltzitzi quicaquij icamanal Toteco pampa niquincamanalhuía. 
<span class="verse" id="LK7_23">23&#160;</span>Xiquilhuitij para paquij nopa masehualme catli nechselíaj huan nechneltocaj. </div>
<div class='p'>
<span class="verse" id="LK7_24">24&#160;</span>Huajca quistejque nopa tlacame catli quintitlantoya Juan catli tecuaaltía. Huan teipa Jesús pejqui quincamanalhuía nopa miyaqui masehualme tlen Juan huan quintlatzintoquili: “¿Tlaque anmoilhuiyayaj anquiitasquíaj quema anyajque anquiitatoj Juan ipan nopa huactoc tlali campa amo tleno eli? ¿Anmoilhuiyayaj Juan elisquía se tlacatl catli amo temachtli quen se ohua cuahuitl catli huihuipica quema quentzi tlaajaca? 
<span class="verse" id="LK7_25">25&#160;</span>¡Ximoilhuica! ¿Tlaque anmochiyayayaj anquiitase? ¿Anquichiyayayaj para Juan elisquía se tlacatl ica iyoyo nelcuali? Amo ya nopa. Ya anquimatij tlacame catli motlalilíaj ininyoyo nelcuali, tominpixtoque huan itztoque ipan ininchajchaj tlanahuatiani. 
<span class="verse" id="LK7_26">26&#160;</span>Huajca, ¿tlaque anyajque anquiitatoj? Anyajque pampa anquiitasnequiyayaj se itlajtol pannextijca Toteco. Huan nimechilhuía Juan itztoc más hueyi que nochi sequinoc tlajtol pannextiani, 
<span class="verse" id="LK7_27">27&#160;</span>pampa ipan Icamanal Toteco ijcuilijtoc catli Toteco Dios nechilhui tlen Juan huan quej ni quiijto: </div>
<div class='q'>‘Xiquita, na nijtitlanis notlayolmelajca ma mitzyacanas. </div>
<div class='q'>Yaya quicualtlalis ininyolo masehualme para ma mitzselise.’ </div>
<div class='m'>
<span class="verse" id="LK7_28">28&#160;</span>Huan nimechilhuía amo aqui seyoc catli tlacajtoc ipan ni tlaltipactli itztoc más hueyi iixpa Toteco que Juan catli tecuaaltía, pero aqui hueli masehuali catli itztoc ipan itlanahuatilis Toteco elis más hueyi que Juan.” </div>
<div class='p'>
<span class="verse" id="LK7_29">29&#160;</span>Huan quema nochi nopa miyaqui masehualme huan nopa tlacame catli tlainanque impuesto quicajque icamanal Juan, quinejque ma quincuaalti, pampa quiitztoyaj para xitlahuac catli Juan quiijto tlen Toteco. 
<span class="verse" id="LK7_30">30&#160;</span>Pero nopa fariseos huan tlamachtiani tlen itlanahuatilhua Moisés amo quicualcajque catli Toteco quinejqui ma quichihuaca. San mohueyimatiyayaj, huan yeca Juan amo quincuaalti. </div>
<div class='p'>
<span class="verse" id="LK7_31">31&#160;</span>Huan sempa Jesús quinilhui: “¿Quenicatza huelis nimechilhuis quen mochihuaj masehualme catli ama itztoque? 
<span class="verse" id="LK7_32">32&#160;</span>Catli ama itztoque mochihuaj quen coneme catli mosehuíaj tianquis huan amo paquij pampa nochi amo pano quen quinequij ma pano. Quinnotzaj ininhuampoyohua huan quinilhuíaj: ‘Titlapitzque para ximijtotica, huan amo anmijtotijque. Tihuicaque se huicatl quen mictoya se mijcatzi, pero amo anchocaque.’ 
<span class="verse" id="LK7_33">33&#160;</span>Huan masque Juan catli tecuaaltiyaya hualajqui huan amo quicuajqui pantzi huan amo quiijic xocomeca atl, anquiijtojque para quipixtoya se iajacayo Amocualtlacatl. 
<span class="verse" id="LK7_34">34&#160;</span>Huan na catli niMocuepqui Masehuali nihualajqui huan nijcua huan niquiji catli onca, huan anquiijtohuaj nineltlacuajquetl huan nineltlaiquetl. Anquiijtohuaj san ninemi ininhuaya tlacajcayahuani catli tlainamaj impuesto huan masehualme catli miyac tlajtlacoli quichihuaj. 
<span class="verse" id="LK7_35">35&#160;</span>Pero amo ipati catli anquiijtohuaj. Nochi masehualme catli tlalnamictoque quimachilíaj na ihuaya Juan tijchihuaj catli xitlahuac.” </div>
<div class='s'>Jesús yajqui ichaj se fariseo catli itoca Simón </div>
<div class='p'>
<span class="verse" id="LK7_36">36&#160;</span>Monechcahui se fariseo campa Jesús huan quiilhui ma tlacuati ichaj. Yeca Jesús yajqui ichaj huan mosehui campa mesa. 
<span class="verse" id="LK7_37">37&#160;</span>Huan ajsico se tlacanenca sihuatl catli nojquiya ehua nopa altepetl. Huan quicajqui para Jesús tlacuayaya ipan ichaj nopa fariseo huan quihualicac se tlaajhuiyacayotl ipan se frasco catli quicoyonijtoya tlen se tetl itoca alabastro. 
<span class="verse" id="LK7_38">38&#160;</span>Huan moquetzqui chocayaya iicxiteno Jesús. Huan pejqui quixolonía iicxi ica iixayo catli huetziyaya huan quihuatzayaya ica itzoncal. Quitzoponili iicxi huan quitequili nopa tlaajhuiyacayotl catli quihualicac. 
<span class="verse" id="LK7_39">39&#160;</span>Huan nopa fariseo catli quinotzqui ma tlacuati ichaj quiitac nochi ya ni, huan moilhui ipan itlalnamiquilis: “Sintla ni Jesús nelía itztosquía se itlajtol pannextijca Toteco, quimatisquía para amo cuali ni sihuatl catli quiitzquía iicxi. Quimatisquía miyac tlajtlacolchijtoc.” 
<span class="verse" id="LK7_40">40&#160;</span>Huan yeca Jesús quinanquili catli Simón monejnehuiliyaya ipan itlalnamiquilis huan quiilhui: </div>
<div class='p'>―Simón, nijpiya se huicalotl catli nijnequi nimitzilhuis. </div>
<div class='p'>Huan Simón quiilhui: </div>
<div class='p'>―Cualtitoc, Tlamachtijquetl, techilhui. </div>
<div class='p'>
<span class="verse" id="LK7_41">41&#160;</span>Huan Jesús quiilhui: </div>
<div class='p'>―Itztoya se tlacatl catli momatqui tetlanejtía tomi. Huan ome tlacame quitlahuiquiliyayaj. Se quitlahuiquiliyaya tomi para san cincuenta tonali tequitl, pero nopa seyoc quitlahuiquiliyaya tomi para quinientos tonali. 
<span class="verse" id="LK7_42">42&#160;</span>Huan nopa ome amo huelque quicuepilíaj nopa tomi. Huajca nopa tlacatl ica ipaquilis quintlapojpolhui catli sesen quitlahuiquiliyayaj huan quiijto amo tleno monequi quitlaxtlahuise. Huajca Simón, ¿catlique tlen ni ome tlacame achi más quiicnelisquía catli quintlanejtijtoya? </div>
<div class='p'>
<span class="verse" id="LK7_43">43&#160;</span>Huan Simón quinanquili: </div>
<div class='p'>―Huelis yaya catli más quitlahuiquiliyaya. </div>
<div class='p'>Huan Jesús quiilhui Simón: </div>
<div class='p'>―Quena, melahuac catli tiquijto. </div>
<div class='p'>
<span class="verse" id="LK7_44">44&#160;</span>Huan Jesús quitlachili nopa sihuatl huan quiilhui Simón: </div>
<div class='p'>―¿Ta tiquita catli quichihua ni sihuatl? Quema nicalajqui ipan mochaj, amo techmacac atl para nimoicxipajpacas quen ipa tijchihuaj, pero yaya nechxolonili noicxihua ica iixayo huan quihuatzqui ica itzoncal. 
<span class="verse" id="LK7_45">45&#160;</span>Ta amo techtzoponi quen timomajtoque titeselíaj, pero hasta quema nica nicalajqui, yaya amo quicajtoc nechtzoponilía noicxihua. 
<span class="verse" id="LK7_46">46&#160;</span>Ta amo techtequili aceite ipan notzonteco quen timomajtoque, pero yaya quitequili tlaajhuiyacayotl hasta ipan noicxihua. 
<span class="verse" id="LK7_47">47&#160;</span>Yeca nimitzilhuía, masque miyac itlajtlacolhua, nochi nijtlapojpolhuijtoc huan huajca miyac nechicnelía. Pero seyoc catli quipanti tlapojpolhuili ica san pilquentzi catli tlahuicayaya, san pilquentzi quiicnelía yaya catli quitlapojpolhuijtoc. </div>
<div class='p'>
<span class="verse" id="LK7_48">48&#160;</span>Huan Jesús quiilhui nopa sihuatl: </div>
<div class='p'>―Nimitztlapojpolhuijtoc nochi motlajtlacolhua. </div>
<div class='p'>
<span class="verse" id="LK7_49">49&#160;</span>Huan masehualme catli mosehuiyayaj campa mesa ihuaya Jesús pejque moilhuíaj: </div>
<div class='p'>―¿Ajqueya nelía ni tlacatl Jesús catli moilhuía quipiya tequiticayotl para tetlapojpolhuis tetlajtlacolhua? </div>
<div class='p'>
<span class="verse" id="LK7_50">50&#160;</span>Huan Jesús quiilhui nopa sihuatl: </div>
<div class='p'>―Pampa techneltocac, nimitzmaquixtijtoc tlen motlajtlacolhua. Hueli tiyas mochaj ica paquilistli.  </div>
<div class='psalmlabel' id='LK8_0'> 8</div>
<div class='s'>Sihuame catli quipalehuijque Jesús </div>
<div class='p'>
<span class="verse" id="LK8_1">1&#160;</span>Teipa Jesús nejnemiyaya campa hueli ipan altepeme huan ranchos tlayolmelajtinemiyaya icamanal Toteco huan tenotzayaya ma calaquica ipan itlanahuatilis Toteco Dios. Huan nopa majtlacme huan ome imomachtijcahua yohuiyayaj ihuaya. 
<span class="verse" id="LK8_2">2&#160;</span>Huan nojquiya nemiyayaj ininhuaya Jesús sequin sihuame catli achtihui quipixque cocolistli o iajacahua Amocualtlacatl, huan quinchicajtoya. Se tlen nopa sihuame catli nejnenqui ihuaya Jesús itoca María Magdalena. Achtihuiya quinpixtoya chicome iajacahua Amocualtlacatl huan Jesús quinquixti. 
<span class="verse" id="LK8_3">3&#160;</span>Huan seyoc sihuatl itoca eliyaya Juana. Yaya eliyaya isihua Chuza catli quitequipano Tlanahuatijquetl Herodes. Huan nojquiya nejnenqui ininhuaya se sihuatl itoca Susana, huan miyac más sihuame catli quimacayayaj inintomi para quipalehuise Jesús ica catli monequiyaya. </div>
<div class='s'>Se tlacatl quiijtzeloto xinachtli </div>
<div class='p'>
<span class="verse" id="LK8_4">4&#160;</span>Huan miyaqui masehualme catli ehuaj campa hueli altepeme mosentilijque para quiitase Jesús. Huan yaya quincamanalhui ica se huicalotl huan quinilhui: </div>
<div class='p'>
<span class="verse" id="LK8_5">5&#160;</span>“Se tlacatl quisemanato xinachtli huan quema quiijtzelohuayaya, sequin xinachtli tepejqui ojtipa. Huan masehualme ipan moquejquetzque, huan totome quitlamicuajque. 
<span class="verse" id="LK8_6">6&#160;</span>Sequinoc xinachtli tepejqui temajcajya campa amo onca miyac tlali. Nopa xinachtli ixhuac, pero nimantzi huajqui pampa amo quiajsiyaya atl. 
<span class="verse" id="LK8_7">7&#160;</span>Huan sequinoc xinachtli tepejqui huitztzala, huan nopa huitztli moscalti ihuaya huan quiijiyomicti. 
<span class="verse" id="LK8_8">8&#160;</span>Sequinoc xinachtli tepejqui ipan cuali tlali huan moscalti huan temacac cien hueltas más tlen catli quitoctoya.” </div>
<div class='p'>Huan quema Jesús tlanqui quinilhuía ni huicalotl, achi más chicahuac quinilhui: </div>
<div class='p'>―Nochi anquipiyaj amonacas, huajca xijcaquica catli nimechilhuía. </div>
<div class='s'>Para tlen Jesús tlamachti ica huicalotl </div>
<div class='p'>
<span class="verse" id="LK8_9">9&#160;</span>Huan imomachtijcahua Jesús quitlatzintoquilijque tlaque quiijtosnequi nopa huicalotl. 
<span class="verse" id="LK8_10">10&#160;</span>Huan Jesús quinnanquili: “Toteco anmechcahuilijtoc xijmachilica quenicatza yaya tlanahuatía. Achtihuiya amo aqui quimatiyaya ya ni, huan ama noja amo quincahuilía ne sequinoc ma quimachilica. Yeca niquincamanalhuía ica huicalotl para masque inijuanti quiitaj catli nijchihua, mochihuase quen amo tleno quiitaj. Huan inijuanti masque quicaquij nocamanal, amo hueli quimachilíaj. </div>
<div class='s'>Jesús quinilhui tlaque quiijtosnequi nopa huicalotl </div>
<div class='p'>
<span class="verse" id="LK8_11">11&#160;</span>“Ya ni catli quiijtosnequi nopa huicalotl tlen nopa tlacatl catli quiijtzeloto xinachtli. Nopa xinachtli quiijtosnequi icamanal Toteco. 
<span class="verse" id="LK8_12">12&#160;</span>Sequin masehualme itztoque quen nopa xinachtli catli tepejqui ojtipa. Inijuanti quicaquij icamanal Toteco huan nimantzi Amocualtlacatl huala huan quinquixtilía icamanal Toteco catli eltoc ipan ininyolo para ma amo quineltocaca huan ma amo momaquixtica tlen inintlajtlacolhua. 
<span class="verse" id="LK8_13">13&#160;</span>Sequinoc itztoque quen nopa xinachtli catli tepejqui temajcajya. Inijuanti quicaquij icamanal Toteco huan quiselíaj ica paquilistli. Pero itztoque quen nopa xinachtli catli amo hueli motlatzquilía campa tetzala. Nopa masehualme san quineltocaj icamanal para se tlatoctzi. Huan quema huala tlaohuijcayotl, nimantzi quicajtehuaj. 
<span class="verse" id="LK8_14">14&#160;</span>Sequinoc masehualme itztoque quen nopa xinachtli catli tepejqui campa huitztli. Quicaquij icamanal Toteco, pero mojmostla ipan ininnemilis motequipachohuaj miyac, huan quinequij moricojchihuase ipan ni tlaltipactli huan quinequij quipiyase nochi catli quinpactía. Huan nochi ni tlamantli quiijiyomictía icamanal Toteco para amo hueli moscaltía cuali huan quipiyas itlajca. 
<span class="verse" id="LK8_15">15&#160;</span>Pero sequinoc masehualme itztoque quen nopa xinachtli catli tepejqui ipan cuali tlali. Nopa masehualme quicaquij icamanal Toteco huan ica paquilistli quiselíaj ica nochi ininyolo. Quiicnelíaj icamanal huan mojmostla quitoquilijtinemij catli quiijtohua. Inijuanti, quena, quipiyaj inintlajca. </div>
<div class='s'>Nopa huicalotl tlen nopa tlahuili </div>
<div class='p'>
<span class="verse" id="LK8_16">16&#160;</span>“Amo aqui quitlatía se tlahuili huan quitlalis cajonitla o tlapechitla. ¡Amo! Sintla se masehuali quitlatía se tlahuili, quitlalía ipan se tlahuil quetzali para nochi catli calaquise nepa huelis tlachiyase. 
<span class="verse" id="LK8_17">17&#160;</span>Quej nopa ica nocamanal. Nochi catli motlatijtoc ama, tlanemijya nesis teipa. Huan nochi catli eltoc ichtacatzi ama, nochi quimatise huan cuali quimachilise teipa. </div>
<div class='p'>
<span class="verse" id="LK8_18">18&#160;</span>“Huajca ximotlachilica cuali quenicatza anquicaquij nocamanal, pampa nochi masehualme catli quimachilíaj, Toteco quinpalehuis para ma quimachilica más. Huan ica catli amo quimachilíaj, hualas se catli quinquixtilis catli quentzi moilhuíaj quimachilíaj.” </div>
<div class='s'>Inana huan iicnihua Jesús </div>
<div class='p'>
<span class="verse" id="LK8_19">19&#160;</span>Huan hualajque inana huan iicnihua Jesús huan amo huelque monechcahuíaj campa itztoya pampa nelmiyaqui masehualme quiyahualojtoyaj. 
<span class="verse" id="LK8_20">20&#160;</span>Huan hualajqui se tlacatl huan quiilhui Jesús: </div>
<div class='p'>―Monana huan moicnihua mitzchiyaj calteno huan quinequij mitzcamanalhuise. </div>
<div class='p'>
<span class="verse" id="LK8_21">21&#160;</span>Huan Jesús tlananquili: </div>
<div class='p'>―Ni masehualme nica catli quicaquij icamanal Toteco huan quichihuaj catli quiijtohua, inijuanti niquinita quen nonana huan noicnihua. </div>
<div class='s'>Jesús quinahuati ajacatl huan hueyi atl </div>
<div class='p'>
<span class="verse" id="LK8_22">22&#160;</span>Se tonal Jesús huan imomachtijcahua tlejcoque ipan se cuaacali, huan Jesús quinilhui: </div>
<div class='p'>―Ma tiyaca hasta seyoc inaliyo ni hueyi atl. </div>
<div class='p'>Huan yeca quisque. 
<span class="verse" id="LK8_23">23&#160;</span>Huan imomachtijcahua quinejnemiltiyayaj nopa cuaacali para seyoc nali, huan Jesús cochqui. Huan nimantzi pejqui tlaajaca chicahuac ipan hueyi atl, huan calaquiyaya atl ipan cuaacali hasta san quentzi misahuisquíaj. 
<span class="verse" id="LK8_24">24&#160;</span>Huan imomachtijcahua hualajque campa Jesús, quiixitijque, huan quiilhuijque: </div>
<div class='p'>―Tlamachtijquetl, xiquita, timisahuijtinemij. </div>
<div class='p'>Huajca Jesús mejqui huan quiajhuac nopa ajacatl huan nopa hueyi atl. Huan nimantzi moquetzqui huan ayacmo moojolini. 
<span class="verse" id="LK8_25">25&#160;</span>Huan Jesús quinilhui imomachtijcahua: </div>
<div class='p'>―¿Quenque nelquentzi antechneltocaj na? </div>
<div class='p'>Huan imomachtijcahua momajmatiyayaj, huan quisentlachilijque huan moilhuijque se ica seyoc: </div>
<div class='p'>―¿Ajqueya nelía ni tlacatl Jesús? Yaya hueli quinnahuatía ajacatl huan hueyi atl, huan inijuanti quineltoquilíaj icamanal. </div>
<div class='s'>Se Gadara ejquetl ica iajacahua Amocualtlacatl </div>
<div class='p'>
<span class="verse" id="LK8_26">26&#160;</span>Huan teipa Jesús huan imomachtijcahua ajsique tlali Gadara ipan inincuaacal. Gadara mocahua iixmelac estado Galilea. 
<span class="verse" id="LK8_27">27&#160;</span>Huan quema inincuaacal ajsiyaya ateno, hualajqui quinamiquico se tlacatl catli ehua nopa altepetl catli ya huejcajtoya quinpixtoya iajacahua Amocualtlacatl ipan itlacayo. Huan amo tleno moquentiyaya huan amo mocahuayaya ichaj. Senitztoya ipan campo santo ipan tecacahuatl campa quintlalíaj mijcatzitzi. 
<span class="verse" id="LK8_28">28&#160;</span>Huan quema quiitac Jesús, motlancuaquetzqui iixpa huan quiijto chicahuac: </div>
<div class='p'>―¿Tlaque nijpiya mohuaya? TiJesús. TiIcone Dios Catli Más Quipiya Tlanahuatili. Nimitztlajtlanía, amo techtlaijiyohuilti. </div>
<div class='p'>
<span class="verse" id="LK8_29">29&#160;</span>Quiijto ni pampa Jesús quinnahuatiyaya nopa ajacame ma quisaca ipan nopa tlacatl. Tlatoctzitzi nopa ajacame quiitzquiyayaj para tlen hueli quichihuilise. Huan masque masehualme quiilpiyayaj imax huan iicxihua ica tepos cadena para quimocuitlahuisquíaj, san quicocototzayaya nochi tepos cadena. Huan nopa ajacame quinejnemiltiyayaj hasta campa nopa tlahuel huactoc tlali campa amo tleno eli. </div>
<div class='p'>
<span class="verse" id="LK8_30">30&#160;</span>Huan Jesús quitlatzintoquili: </div>
<div class='p'>―¿Tlaque motoca? </div>
<div class='p'>Huan yaya quinanquili: </div>
<div class='p'>―Notoca Miyac. </div>
<div class='p'>Quej ni quiijto pampa miyaqui ajacame calactoyaj ipan itlacayo. 
<span class="verse" id="LK8_31">31&#160;</span>Huan nopa ajacame quitlajtlanijque Jesús ma amo quintitlani ipan nopa ostotl catli tlahuel huejcatla. 
<span class="verse" id="LK8_32">32&#160;</span>Huan nopona nechcatzi itztoyaj miyaqui pitzome catli tlacame quinhualicaque para ma tlacuajtinemica. Huan yeca nopa ajacame quitlajtlanijque Jesús ma quincahuili calaquise ipan nopa pitzome. Huan yaya quincahuili. 
<span class="verse" id="LK8_33">33&#160;</span>Huan nopa ajacame quisque ipan nopa tlacatl huan calajque ipan pitzome. Huan nochi nopa miyaqui pitzome motlalojtejque campa tlaixtemolis huan huetzque ipan nopa hueyi atl huan misahuijque. </div>
<div class='p'>
<span class="verse" id="LK8_34">34&#160;</span>Huan nopa tlacame catli quinmocuitlahuiyayaj nopa pitzome quiitaque catli panoc, huan yajque huan quinyolmelahuatoj nochi masehualme ipan nopa altepetl huan campa hueli ipan nopa tlali. 
<span class="verse" id="LK8_35">35&#160;</span>Huan nochi nopa masehualme hualajque quiitacoj catli panotoya. Huan quema ajsicoj campa Jesús, quiitaque nopa tlacatl catli achtihui quinpixtoya iajacahua Amocualtlacatl ama mosehuijtoc iixpa Jesús. Ya moquentijtoya iyoyo huan quipixtoya cuali itlalnamiquilis. Huan nopa masehualme momajmatijque, 
<span class="verse" id="LK8_36">36&#160;</span>ica catli quiitaque. Huan inijuanti catli quiitaque quinpohuilijque catli ajsiyayaj quenicatza Jesús quichicajtoya nopa tlacatl catli quinpixtoya ajacame. 
<span class="verse" id="LK8_37">37&#160;</span>Huan yeca nochi nopa miyaqui masehualme catli ehuaj ipan tlali Gadara huan nopona nechcatzi quitlajtlanicoj Jesús ma quisa inintlal, pampa nelía momajmatijque. Huajca Jesús tlejcoc ipan cuaacali para mocuepas. 
<span class="verse" id="LK8_38">38&#160;</span>Huan nopa tlacatl catli achtihui quinpixtoya ajacame, chicahuac quitlajtlani Jesús ma quicahuili ma yohui ihuaya, pero Jesús amo quicahuili. San quiilhui: </div>
<div class='p'>
<span class="verse" id="LK8_39">39&#160;</span>―Ximocuepa mochaj huan xiquinilhuiti masehualme nochi nopa huejhueyi tlamantli catli Toteco mitzchihuilijtoc. </div>
<div class='p'>Huan nopa tlacatl quistejqui huan ipan nochi nopa altepetl quinpohuiliyaya nochi masehualme catli Jesús quichihuilijtoya. </div>
<div class='s'>Isihuapil Jairo huan nopa sihuatl catli quiajsic iyoyo Jesús </div>
<div class='p'>
<span class="verse" id="LK8_40">40&#160;</span>Quema Jesús mocuepqui seyoc nali nopa hueyi atl, miyaqui masehualme quiselijque ica paquilistli pampa quichiyayayaj ma ajsi. 
<span class="verse" id="LK8_41">41&#160;</span>Huan hualajqui se tlacatl catli itoca Jairo, se tequitiquetl tlen israelita tiopamitl. Huan yaya motlancuaquetzqui iicxitla Jesús huan chicahuac quitlajtlani ma yohui ichaj. 
<span class="verse" id="LK8_42">42&#160;</span>Quipixqui san se isihuapil. Yaya quipixqui majtlactli huan ome xihuitl huan tlahuel mococohua. Huan quema Jesús itztoya ipan ojtli para ichaj, miyaqui masehualme quicuatetzopayayaj. </div>
<div class='p'>
<span class="verse" id="LK8_43">43&#160;</span>Huan itztoya nepa ininhuaya se sihuatl catli quipixtoya se cocolistli para majtlactli huan ome xihuitl. Mojmostla esotemoyaya. Huan quitlamiltijtoya nochi catli quipixtoya ica tepajtiani huan niyon se amo huelqui quipalehui para ma mochicahua. 
<span class="verse" id="LK8_44">44&#160;</span>Huan nopa sihuatl monechcahui iica Jesús huan quiajsic iyoyo itenhuaxo huan nimantzi mochicajqui. </div>
<div class='p'>
<span class="verse" id="LK8_45">45&#160;</span>Huan Jesús quiijto: </div>
<div class='p'>―¿Ajqueya quitoxonqui noyoyo? </div>
<div class='p'>Huan nochi masehualme quiijtohuayayaj para amo quichijtoyaj. Huan Pedro quiilhui Jesús: </div>
<div class='p'>―Tlamachtijquetl, nochi ni miyaqui masehualme catli mitzyahualohuaj mitzcuatetzopaj. </div>
<div class='p'>
<span class="verse" id="LK8_46">46&#160;</span>Pero Jesús quiijto: </div>
<div class='p'>―Se masehuali nechitzqui pampa nijmatqui quisqui chicahualistli tlen na huan quichicajqui se masehuali. </div>
<div class='p'>
<span class="verse" id="LK8_47">47&#160;</span>Huan quema nopa sihuatl quimatqui para Jesús quimatiyaya catli panoc, hualajqui huihuipicayaya huan motlancuaquetzqui iixpa Jesús. Huan iniixpa nochi nopa masehualme quipohuili Jesús quenque quiajsitoya iyoyo huan para nimantzi mochicajtoya. 
<span class="verse" id="LK8_48">48&#160;</span>Huan Jesús quiilhui: </div>
<div class='p'>―Nana, timochicajqui pampa techneltocac. Xiya ica paquilistli. </div>
<div class='p'>
<span class="verse" id="LK8_49">49&#160;</span>Huan quema camanaltiyaya Jesús, ajsico se tetequipanojquetl tlen ichaj nopa tequitiquetl tlen tiopamitl, huan quiilhui: </div>
<div class='p'>―Mosihuapil ya mijqui. Ayacmo xijcuatotoni ni tlamachtijquetl. </div>
<div class='p'>
<span class="verse" id="LK8_50">50&#160;</span>Pero Jesús quicajqui catli nopa tetequipanojquetl quiijto huan quiilhui nopa tequitiquetl: </div>
<div class='p'>―Amo ximajmahui, san techneltoca na huan mosihuapil mochicahuas. </div>
<div class='p'>
<span class="verse" id="LK8_51">51&#160;</span>Huan quema nochi inijuanti ajsitoj ichaj, Jesús quincahuili Juan, Pedro, Jacobo huan inana huan itata nopa sihuapil ma itztoca calijtic ihuaya, pero sequinoc amo quincahuili ma itztoca. 
<span class="verse" id="LK8_52">52&#160;</span>Huan nochi chocayayaj huan tlahuejchihuayayaj pampa ya mictoya nopa sihuapil, pero Jesús quinilhui: </div>
<div class='p'>―Ayacmo xichocaca. Amo mictoc, san cochtoc. </div>
<div class='p'>
<span class="verse" id="LK8_53">53&#160;</span>Huan nopa masehualme pejque quihuetzquilíaj pampa quimatque para ya mictoya. 
<span class="verse" id="LK8_54">54&#160;</span>Pero Jesús quimaitzqui nopa sihuapil huan quiilhui: </div>
<div class='p'>―Sihuapil, ximehua. </div>
<div class='p'>
<span class="verse" id="LK8_55">55&#160;</span>Huan itonal mocuepqui ipan itlacayo, huan nopa sihuapil mejtiquisqui. Huan Jesús quinnahuati ma quitlamacaca. 
<span class="verse" id="LK8_56">56&#160;</span>Huan inana huan itata nelía quisentlachilijque, pero Jesús quinilhui amo aqui ma quiilhuica catli panoc.  </div>
<div class='psalmlabel' id='LK9_0'> 9</div>
<div class='s'>Jesús quintitlanqui imomachtijcahua </div>
<div class='p'>
<span class="verse" id="LK9_1">1&#160;</span>Jesús quinnotzqui nopa majtlactli huan ome imomachtijcahua ma mosentilica. Huan yaya quinmacac chicahualistli huan tequiticayotl para quinquixtise ajacame ipan masehualme huan para quinchicahuase cocoyani ica tlen hueli cocolistli. 
<span class="verse" id="LK9_2">2&#160;</span>Teipa quintitlanqui ma quinchicahuaca catli mococohuaj huan ma tlacamanalhuitij quenicatza tlanahuatía Toteco ipan ininyolo masehualme. 
<span class="verse" id="LK9_3">3&#160;</span>Quinilhui: </div>
<div class='p'>―Amo tleno xijhuicaca ipan ojtli. Amo xijhuicaca cuatopili, niyon yoyoncoxtali, niyon pantzi, niyon tomi. Huan amo xijhuicaca yoyomitl catli ica anmopatlase. 
<span class="verse" id="LK9_4">4&#160;</span>Huan quema ancalaquise ipan se cali para anmocahuase, ximocahuaca nepa hasta anquisase tlen nopa altepetl. 
<span class="verse" id="LK9_5">5&#160;</span>Huan sintla anyase ipan se rancho campa masehualme amo anmechselise, huajca quema anquisase nepa, ximotecactzejtzeloca para anquiquixtilise nopa tlaltejpoctli. Huan ica nopa, anquinextise anquintlahuelcahuaj nopa rancho ehuani para ma quiselica se hueyi tlatzacuiltilistli. </div>
<div class='p'>
<span class="verse" id="LK9_6">6&#160;</span>Huajca imomachtijcahua Jesús quisque huan nejnenque campa hueli ipan nochi ranchos catli nechca. Huan tepohuilijque icamanal Toteco huan quenicatza Toteco temaquixtía tlen inintlajtlacolhua. Huan campa hueli quinchicahuayayaj masehualme catli mococohuaj. </div>
<div class='s'>Mijqui Juan catli tecuaaltiyaya </div>
<div class='p'>
<span class="verse" id="LK9_7">7&#160;</span>Nopa Gobernador Herodes Ántipas quicajqui nochi catli Jesús quichihuayaya huan amo quimatiyaya tlaque moilhuis. Sequin quiijtohuayayaj Jesús elqui Juan catli achtihui tecuaaltiyaya pero ama moyolcuitoc. 
<span class="verse" id="LK9_8">8&#160;</span>Huan sequinoc quiijtohuayayaj sempa monextijtoya nopa tlajtol pannextijquetl Elías tlen huejcajya. Huan sequinoc quiijtohuayayaj moyolcuitoya se tlen nopa tlajtol pannextiani catli huejcajya mictoyaj. 
<span class="verse" id="LK9_9">9&#160;</span>Pero Herodes quiijto: </div>
<div class='p'>―Juan ya mictoc pampa nitlanahuati ma quiquechtzontequica, pero ¿ajqueya ni tlacatl catli ama nijcaqui quichijtinemi huejhueyi tiochicahual nextili? </div>
<div class='p'>Huan Herodes quitemoyaya quenicatza huelis quiitas Jesús. </div>
<div class='s'>Jesús quintlamacac macuili mil tlacame </div>
<div class='p'>
<span class="verse" id="LK9_10">10&#160;</span>Huan mocuepque itlayolmelajcahua Jesús huan quipohuilijque nochi catli quichijtoyaj huan campa yajtoyaj. Huan Jesús quiniyocaquixti itlayolmelajcahua tlen nopa miyaqui masehualme huan quinhuicac hasta huactoc tlali nechca altepetl Betsaida. 
<span class="verse" id="LK9_11">11&#160;</span>Pero nopa miyaqui masehualme quimatque canque yohuiyayaj huan quintoquilijque. Huan Jesús quinseli ica cuali huan quinilhui quenicatza tlanahuatía Toteco ipan teyolo. Huan Jesús quinchicajqui catli mococohuaj. </div>
<div class='p'>
<span class="verse" id="LK9_12">12&#160;</span>Huan ica tiotlac monechcahuijque itlayolmelajcahua Jesús huan quiilhuijque: </div>
<div class='p'>―Xiquintitlani ni masehualme ma yaca ipan ranchos nechca quitemotij campa cochise huan catli quicuase pampa nica campa tiitztoque amo tleno onca. </div>
<div class='p'>
<span class="verse" id="LK9_13">13&#160;</span>Pero Jesús quinilhui: </div>
<div class='p'>―Amojuanti xiquintlamacaca. </div>
<div class='p'>Huan imomachtijcahua quiilhuijque: </div>
<div class='p'>―San tijpiyaj macuili pantzi huan ome michime, o ¿tijnequi ma tijcohuatij catli quicuase nochi ni masehualme? </div>
<div class='p'>
<span class="verse" id="LK9_14">14&#160;</span>Itztoyaj nopona nechca macuili mil tlacame. Huan Jesús quinilhui imomachtijcahua: </div>
<div class='p'>―Xiquinilhuitij ni masehualme ma mosehuica ica pamitl, ica cincuenta ipan sesen pamitl. </div>
<div class='p'>
<span class="verse" id="LK9_15">15&#160;</span>Huan imomachtijcahua quinilhuijque huan nopa masehualme quej nopa mosehuijque. 
<span class="verse" id="LK9_16">16&#160;</span>Huan Jesús quicuic nopa macuili pantzi huan nopa ome michime, huan tlachixqui ilhuicac huan quitlascamatqui iTata. Teipa quintlajcotlapanqui huan pejqui quinmajmaca imomachtijcahua ma quinmajmacaca nopa miyaqui masehualme. 
<span class="verse" id="LK9_17">17&#160;</span>Huan nochi nopa miyaqui masehualme tlacuajque huan cuali ixhuique. Huan quisentilijque nochi pantlatlapatztli catli mocajtoya huan ica quitemitijque majtlactli huan ome chiquihuitl. </div>
<div class='s'>Pedro quiijto Jesús yaya Cristo </div>
<div class='p'>
<span class="verse" id="LK9_18">18&#160;</span>Se tonal Jesús huan imomachtijcahua moiyocaquixtijtoyaj huan yaya yajqui motlatlajtito iseltzi. Huan teipa mocuepqui campa imomachtijcahua huan quintlatzintoquili: </div>
<div class='p'>―¿Ajqueya quiijtohuaj masehualme para naya? </div>
<div class='p'>
<span class="verse" id="LK9_19">19&#160;</span>Huan imomachtijcahua quiilhuijque: </div>
<div class='p'>Sequin quiijtohuaj ta tiJuan catli tecuaaltiyaya, pero sequinoc quiijtohuaj ta tiElías. Huan sequinoc quiijtohuaj ta tise tlajtol pannextijquetl catli huejcajya itztoya huan ama timoyolcuitoc. </div>
<div class='p'>
<span class="verse" id="LK9_20">20&#160;</span>Huan Jesús quintlatzintoquili: </div>
<div class='p'>―Huan, ¿amojuanti? ¿Ajqueya anmoilhuíaj para naya? </div>
<div class='p'>Huan Pedro quinanquili: </div>
<div class='p'>―Ta tiCristo catli Toteco Dios techilhui techtitlanilisquía. </div>
<div class='s'>Jesús quinilhui miquis </div>
<div class='p'>
<span class="verse" id="LK9_21">21&#160;</span>Huan Jesús quinnahuati amo aqui ma quipohuilica, 
<span class="verse" id="LK9_22">22&#160;</span>huan quinilhui: </div>
<div class='p'>―Monequi para na catli niMocuepqui Masehuali nitlaijiyohuis miyac. Amo nechselise nopa tlayacanca totajtzitzi, huan nopa tlamachtiani tlen itlanahuatilhua Moisés huan nopa huehue israelita tlacame. Huan masehualme nechmictise, pero ica eyi tonati nimoyolcuis sempa. </div>
<div class='p'>
<span class="verse" id="LK9_23">23&#160;</span>Huan nojquiya quinilhui: </div>
<div class='p'>―Sintla se quinequi nechtoquilis, monequi quielcahuas catli ya quinequi huan nechtoquilis mojmostla mocualtlalijtoc para tlaijiyohuis huan miquis pampa nechneltoca. Monequi elis quen se tlacatl catli quihuica icuamapel para ipan miquis. 
<span class="verse" id="LK9_24">24&#160;</span>Pampa catli quinequi momanahuis huan amo quinequi tlaijiyohuis pampa nechneltoca, quema miquis quipolos nochi. Pero sintla se tlaijiyohuis o miquis pampa nechneltoca, momaquixtis itonal huan itztos nepa ilhuicac para nochipa. 
<span class="verse" id="LK9_25">25&#160;</span>Huan amo ipati masque se masehuali quipiyasquía para iaxca nochi catli onca ipan ni tlaltipactli. Amo tleno huelis quipalehuis quema miquis huan polihuis nepa mictla. 
<span class="verse" id="LK9_26">26&#160;</span>Sintla se masehuali pinahua ica na huan ica nocamanal huan quiijtos amo nechiximati, huajca na catli niMocuepqui Masehuali nipinahuas ica ya huan niquijtos amo niquiximati quema nimocuepas ipan tlaltipactli ica notlatlanex huan ica itlatlanex noTata, Toteco Dios. Huan ipan nopa tonal nohuaya hualase itlatzejtzeloltijca tequihuajcahua ica inintlatlanex. 
<span class="verse" id="LK9_27">27&#160;</span>Pero nimechilhuía, sequin amojuanti nica amo anmiquise hasta anquiitase quen eltoc nepa campa tlanahuatía Toteco. </div>
<div class='s'>Jesús quipatlac itlachiyalis iniixpa </div>
<div class='p'>
<span class="verse" id="LK9_28">28&#160;</span>Jesús quiijto ya ni huan hualchicueyi quinhuicac Juan, Jacobo huan Pedro huan tlejcoque ipan se tepetl para motlatlajtise. 
<span class="verse" id="LK9_29">29&#160;</span>Huan quema Jesús motlatlajtiyaya, ixayac mopatlac huan iyoyo mocuepqui chipahuac huan cahuaniyaya. 
<span class="verse" id="LK9_30">30&#160;</span>Huan nesque ome tlacame catli quicamanalhuiyayaj. Elque Moisés huan Elías. 
<span class="verse" id="LK9_31">31&#160;</span>Huan quinyahualohuayaya se tlatlanextli catli tlahuel cahuaniyaya. Huan quicamanalhuiyayaj Jesús tlen quenicatza miquis ipan Jerusalén. 
<span class="verse" id="LK9_32">32&#160;</span>Achtihui Pedro huan ihuampoyohua tlahuel cochisnequiyayaj, pero teipa cuali tlachixque huan quiitaque itlatlanex Jesús huan nopa ome tlacame catli moquetzayayaj ihuaya. 
<span class="verse" id="LK9_33">33&#160;</span>Huan quema nopa ome ya itztoyaj para quisase, Pedro quiilhui Jesús: </div>
<div class='p'>―Tlamachtijquetl, cuali tiitztose nica. Ma tijchihuaca eyi pilxajcaltzitzi. Se para ta, seyoc para Moisés huan seyoc para Elías. </div>
<div class='p'>Pero Pedro nelía amo quimachiliyaya catli quiijtohuayaya. 
<span class="verse" id="LK9_34">34&#160;</span>Huan quema Pedro quiijtohuayaya nopa camanali, temoc se mixtli huan quintzajqui. Huan nelía momajmatijque pampa quiitaque temoyaya nopa mixtli ipan inijuanti. 
<span class="verse" id="LK9_35">35&#160;</span>Huan quicajque se catli quincamanalhui ipan nopa mixtli huan quiijto: “Ya ni Nocone catli niquicnelía. Xijcaquica catli quiijtohua.” </div>
<div class='p'>
<span class="verse" id="LK9_36">36&#160;</span>Huan quema Toteco Dios tlanqui camanalti, quiitaque Jesús itztoya iseltzi. Huan para miyac tonali nopa eyi imomachtijcahua amo molinijque catli quiitztoyaj ipan nopa tepetl. </div>
<div class='s'>Jesús quiquixti se iajacayo Amocualtlacatl </div>
<div class='p'>
<span class="verse" id="LK9_37">37&#160;</span>Hualmostla Jesús huan nopa eyi imomachtijcahua temoque tlen nopa tepetl, huan quinnamijque tlahuel miyaqui masehualme. 
<span class="verse" id="LK9_38">38&#160;</span>Huan camanaltic chicahuac se tlacatl catli itztoya campa nopa miyaqui masehualme huan quiijto: </div>
<div class='p'>―Tlamachtijquetl, techchihuili se favor huan xijtlachiliqui nooquichpil pampa piliyojtzi. 
<span class="verse" id="LK9_39">39&#160;</span>Huan se iajacayo Amocualtlacatl quiitzquía, huan tzajtzi, huan nimantzi quitlahuisohua ica se ajaca cocolistli. Huan quichihua ma huihuipica chicahuac huan ma camaposoni. Quitlaijiyohuiltía nocone miyac huan amo quema quicahua. 
<span class="verse" id="LK9_40">40&#160;</span>Huan niquintlajtlani momomachtijcahua ma quiquixtilica, huan amo huelque. </div>
<div class='p'>
<span class="verse" id="LK9_41">41&#160;</span>Huan Jesús quinanquili huan quiijto: </div>
<div class='p'>―¡Ay amojuanti catli amo antechneltocaj! Chicotic amotlalnamiquilis. ¿Quesqui tonali monequi nimocahuas amohuaya? ¿Quesqui tonali monequi nimechijiyohuis? Techhualiquili mooquichpil. </div>
<div class='p'>
<span class="verse" id="LK9_42">42&#160;</span>Huan quema monechcahuiyaya ioquichpil, nopa ajacatl quitlahuiso tlalchi huan quimacac se ajaca cocolistli. Huan pejqui chicahuac huihuipica. Pero Jesús quinahuati nopa ajacatl ma quisa huan mochicajqui nopa oquichpil. Huan Jesús sempa quimactili itata. 
<span class="verse" id="LK9_43">43&#160;</span>Huan nochi san quisentlachiliyayaj ihueyitilis Toteco. </div>
<div class='s'>Jesús quinilhui imomachtijcahua yaya miquis </div>
<div class='p'>Pero quema nochi noja quisentlachiliyayaj ica catli Jesús quichijtoya, yaya quinilhui imomachtijcahua: </div>
<div class='p'>
<span class="verse" id="LK9_44">44&#160;</span>―Xijtlacaquilica cuali ni camanali catli nimechilhuía ama huan amo xiquelcahuaca. Nechtemactilise na catli niMocuepqui Masehuali ininmaco amo cuajcualme. </div>
<div class='p'>
<span class="verse" id="LK9_45">45&#160;</span>Pero imomachtijcahua amo quimachilijque catli quiijto pampa amo quincahuili para ma quimachilica cuali. Huan majmahuiyayaj para quitlatzintoquilise tlaque quiijtosnequi. </div>
<div class='s'>Ajqueya elis más hueyi iixpa Toteco </div>
<div class='p'>
<span class="verse" id="LK9_46">46&#160;</span>Huan imomachtijcahua Jesús pejque monajnanquilíaj catlique tlen inijuanti quipiyas más tequiticayotl. 
<span class="verse" id="LK9_47">47&#160;</span>Huan Jesús quimatiyaya catli moilhuiyayaj ipan inintlalnamiquilis, huan yeca quihualicac se conetl huan quiquetzqui inechca. 
<span class="verse" id="LK9_48">48&#160;</span>Huan quinilhui: </div>
<div class='p'>―Aqui quiselía se conetl quen ni pampa nechneltoca, yaya nechselía na. Huan aqui nechselía na, nojquiya quiselía noTata catli nechtitlantoc. Huan yaya tlen amojuanti catli más moechcapanos, yaya más quipiyas tequiticayotl. </div>
<div class='s'>Catli amo techcualancaita itztoc tohuaya </div>
<div class='p'>
<span class="verse" id="LK9_49">49&#160;</span>Huan teipa Juan quiilhui: </div>
<div class='p'>―Tlamachtijquetl, tiquitaque se catli quinquixtiliyaya masehualme iajacahua Amocualtlacatl ipan motoca [9:49 Huan quinilhuiyaya quipixqui motequiticayo.] huan tiquilhuijque ma ayacmo quichihua pampa amo nemi tohuaya. </div>
<div class='p'>
<span class="verse" id="LK9_50">50&#160;</span>Pero Jesús quiilhui: </div>
<div class='p'>―Amo xijtzacuilica pampa se catli amo techcualancaita itztoc tohuaya. </div>
<div class='s'>Jesús quinajhuac Jacobo ihuaya Juan </div>
<div class='p'>
<span class="verse" id="LK9_51">51&#160;</span>Huan quema ya monechcahuiyaya nopa hora para yas ilhuicac, Jesús quielcajqui nochi sequinoc tlamantli huan motemacac para yas Jerusalén. Huan pejqui iojhui para yas nopona. 
<span class="verse" id="LK9_52">52&#160;</span>Huan quintitlanqui se ome tlacame ma tlayacanaca para quitemotij campa mocahuasquíaj ipan ojtli. Huan inijuanti calajque se rancho ipan estado Samaria para quisencahuasquíaj. 
<span class="verse" id="LK9_53">53&#160;</span>Pero masehualme nepa amo quinselijque pampa quimatque Jesús motlalijtoya para yas altepetl Jerusalén. 
<span class="verse" id="LK9_54">54&#160;</span>Huan quema quiitaque Juan huan Jacobo para amo quinselijque, quitlatzintoquilijque Jesús: </div>
<div class='p'>―Toteco, ¿tijnequi ma tijnahuatica tlitl ma huetzi tlen ilhuicac quen quichijqui Elías huan ma quintlamitlati ni masehualme? </div>
<div class='p'>
<span class="verse" id="LK9_55">55&#160;</span>Huan Jesús moicancuepqui huan quinajhuac: </div>
<div class='p'>―Se ajacatl anmechchihuilía quej nopa xicamanaltica huan amo anquiiximatij. 
<span class="verse" id="LK9_56">56&#160;</span>Na catli niMocuepqui Masehuali nihualajtoc para niquinmaquixtis masehualme. Amo nihualajtoc para niquintzontlamiltis. </div>
<div class='p'>Huan nochi inijuanti yajque seyoc rancho. </div>
<div class='s'>Masehualme catli quinejque quitoquilise Jesús </div>
<div class='p'>
<span class="verse" id="LK9_57">57&#160;</span>Huan quema nochi yohuiyayaj ipan ojtli, se tlacatl quiilhui Jesús: </div>
<div class='p'>―Toteco, nimitztoquilis campa hueli tiyas. </div>
<div class='p'>
<span class="verse" id="LK9_58">58&#160;</span>Huan Jesús quiilhui: </div>
<div class='p'>―Cayochime quipiyaj ininchaj huan totome quipiyaj inintepasol, pero na catli niMocuepqui Masehuali amo cana nijpiya para nimotzontecas. </div>
<div class='p'>
<span class="verse" id="LK9_59">59&#160;</span>Huan Jesús quiilhui seyoc: </div>
<div class='p'>―Techtoquili. </div>
<div class='p'>Pero yaya quiilhui: </div>
<div class='p'>―NoTeco, achtihui techcahuili ma nijtlalpachos notata quema miquis. </div>
<div class='p'>
<span class="verse" id="LK9_60">60&#160;</span>Pero Jesús quiilhui: </div>
<div class='p'>―Xiquincahuili inijuanti catli mictoque iixpa Toteco ma quintlalpachoca ininmijcahua. Pero ta xiya huan xiquinyolmelahuati masehualme quenicatza Toteco tlanahuatía. </div>
<div class='p'>
<span class="verse" id="LK9_61">61&#160;</span>Huan seyoc tlacatl quiilhui Jesús: </div>
<div class='p'>―Nimitztoquilis, noTeco, pero achtihui techcahuili niyas niquinnahuatiti catli itztoque nocalijtic. </div>
<div class='p'>
<span class="verse" id="LK9_62">62&#160;</span>Pero Jesús quiilhui: </div>
<div class='p'>―Se tlacatl catli tlalpoxonía ica tlapiyalme huan moicanita quichihua isorco huijcoltic, huan nojquiya se catli pehua quitoquilía iojhui Toteco huan tlatoctzitzi moilhuía catli quicajtejtoc, amo quinamiqui calaquis campa Toteco tlanahuatía.  </div>
<div class='psalmlabel' id='LK10_0'> 10</div>
<div class='s'>Jesús quintitlanqui setenta itlatoquilijcahua ma tequitica </div>
<div class='p'>
<span class="verse" id="LK10_1">1&#160;</span>Huan teipa Jesús quintequimacac seyoc setenta tlacame huan quintitlanqui ma yaca ojome para tlayacanase ipan nochi altepeme huan ranchos campa yaya ajsisquía. 
<span class="verse" id="LK10_2">2&#160;</span>Huan yaya quinilhui: “Itztoque miyaqui catli quichiyaj para quicaquise nocamanal, pero amo miyaqui para yase huan quinilhuitij. Eltoc quen onca se hueyi pixquistli huan san itztoque se o ome masehualme para quisentilise. Xijtlajtlanica Toteco Dios ma quintitlani más tequipanohuani para ma teilhuica icamanal pampa nopa pixquistli iaxca. 
<span class="verse" id="LK10_3">3&#160;</span>Amojuanti anelise quen borregojme catli mopantíaj ica tepechichime ipan nopa tequitl campa nimechtitlanis. 
<span class="verse" id="LK10_4">4&#160;</span>Amo xijhuicaca se morral, niyon se payo para anmotominpiquise. Amo xijhuicaca seyoc amotecac huan amo ximoquetztiyaca ipan ojtli para antetlajpalose. 
<span class="verse" id="LK10_5">5&#160;</span>Huan quema ancalaquise ipan se cali, xijtlajtlanica Toteco ma quintiochihuas catli itztoque nepa. 
<span class="verse" id="LK10_6">6&#160;</span>Huan sintla quinamiqui para catli nepa itztoque quiselise se tlatiochihualistli, Toteco quintiochihuas. Huan sintla amo quinamiqui, Toteco amo quintiochihuas. 
<span class="verse" id="LK10_7">7&#160;</span>Huan ximocahuaca ipan nopa cali campa anmechselíaj, huan xijcuaca huan xiquijica catli anmechmacase pampa quinamiqui se tequipanojquetl quiselis itlaxtlahuil para itequi. Ximocahuaca ipan san se cali ipan sesen altepetl, huan amo san campa hueli xicochtinemica. 
<span class="verse" id="LK10_8">8&#160;</span>Huan quema anajsitij ipan se altepetl campa anmechselise, xijcuaca catli anmechmacase. 
<span class="verse" id="LK10_9">9&#160;</span>Huan xiquinchicahuaca catli mococohuaj huan xiquinilhuica: ‘Toteco Dios catli tlanahuatía ipan ininyolo masehualme anmechnechcahuijtoc ama.’ 
<span class="verse" id="LK10_10">10&#160;</span>Huan quema ancalaquise ipan se altepetl huan masehualme nepa amo anmechselise, xiyaca ipan ojtli huan xiquijtoca: 
<span class="verse" id="LK10_11">11&#160;</span>‘Nochi ni tlaltejpoctli tlen amoaltepe catli tlatzquitoc ipan totecac tijtzejtzelohuaj para quinextis nopa tlatzacuiltili catli anmechpantis pampa amo antechselijque. Pero xijmatica para melahuac ama Toteco anmechnechcahuijtoc para anmechtlanehuisquía xicalaquica campa yaya tlanahuatía.’ 
<span class="verse" id="LK10_12">12&#160;</span>Huan nimechilhuía, quema Toteco tetlajtolsencahuas, nopa masehualme ipan nopa altepetl catli amo anmechselise, quinpantise se tlatzacuiltili catli más hueyi que ininpantic masehualme catli itztoyaj ipan altepetl Sodoma huejcajya. </div>
<div class='s'>Teicneltique catli amo quitlepanitaj Toteco </div>
<div class='p'>
<span class="verse" id="LK10_13">13&#160;</span>“Anteicneltique anCorazín ehuani pampa Toteco anmechtlatzacuiltis. Anteicneltique anBetsaida ehuani, pampa amo antechneltocaque quema nijchijqui huejhueyi tiochicahual nextili amoixpa. Sintla nopa masehualme catli huejcajya itztoyaj ipan altepeme Tiro huan Sidón quiitztosquíaj catli nijchijqui amoixpa, moyolpatlatosquíaj nimantzi, huan nochi masehualme quimajtosquíaj. 
<span class="verse" id="LK10_14">14&#160;</span>Huajca quema Toteco tetlajtolsencahuas, más chicahuac anmechtlatzacuiltis que nopa amo cuajcualme catli itztoyaj ipan Tiro huan Sidón huejcajya. 
<span class="verse" id="LK10_15">15&#160;</span>Nojquiya anCapernaum ehuani anmohueyimatij huan anmoilhuíaj anmotlananase hasta ilhuicac, pero amo neli. Antemose hasta mictla pampa amo anmoyolpatlatoque.” </div>
<div class='p'>
<span class="verse" id="LK10_16">16&#160;</span>Huan Jesús sempa quinilhui imomachtijcahua: </div>
<div class='p'>―Masehualme catli quicaquise amocamanal ica cuali, cuali nechtlacaquilise, huan catli anmechhuejcamajcahuase, nojquiya nechhuejcamajcahuase huan quihuejcamajcahuase yaya catli nechtitlantoc. </div>
<div class='s'>Mocuepque nopa setenta </div>
<div class='p'>
<span class="verse" id="LK10_17">17&#160;</span>Huan teipa nopa setenta catli Jesús quintitlantoya mocuepque ica paquilistli huan quiilhuijque: </div>
<div class='p'>―Toteco, hasta iajacahua Amocualtlacatl techneltocaque quema tiquinnahuatijque ipan motoca [10:17 Ica motequiticayo.]. </div>
<div class='p'>
<span class="verse" id="LK10_18">18&#160;</span>Huan Jesús quinilhui: </div>
<div class='p'>―Quena, niquitac Amocualtlacatl huetzqui tlen ilhuicac quen nesi quema huetzi se tlixochitl quema tlapetlani. 
<span class="verse" id="LK10_19">19&#160;</span>Xiquitaca, nimechmacatoc tequiticayotl para ipan anmoquejquetzase cohuame huan colome, huan para anquitlanise nochi ichicahualis Amocualtlacatl. Amo tleno huelis anmechcocos. 
<span class="verse" id="LK10_20">20&#160;</span>Pero amo pano xipaquica pampa ajacame anmechchihuilíaj amocamanal. Más quinamiqui xipaquica pampa ya ijcuilijtoc amotoca ipan iama Toteco nepa ilhuicac. </div>
<div class='s'>Jesús quipaquilismacac Toteco </div>
<div class='p'>
<span class="verse" id="LK10_21">21&#160;</span>Huan ipan nopa tlatoctzi Itonal Toteco quimacac Jesús miyac paquilistli huan Jesús quiilhui iTata: “Nimitzpaquilismaca, Papá, ta tiToteco Dios catli titlanahuatía ipan ilhuicac huan tlaltipactli. Tijtlatijtoc motlalnamiquilis para amo ma quimachilica masehualme catli mohueyimatij huan catli moilhuíaj tlalnamiquij. Pero ama tiquinnextilía motlalnamiquilis masehualme catli moechcapanohuaj quen coneme moixpa. Quena, Papá, quej nopa tijchijqui pampa quej nopa mopaquilis.” </div>
<div class='p'>
<span class="verse" id="LK10_22">22&#160;</span>Huan Jesús quinilhui nopa masehualme: “Notata nechmacatoc tequiticayotl ica nochi tlamantli. Amo aqui cuali nechiximati na catli niIcone Toteco, san Notata, quena, cuali nechiximati. Huan amo aqui cuali quiiximati noTata, san na niIcone huan aqui nijnequi nijnextilía ajqueya ya.” </div>
<div class='p'>
<span class="verse" id="LK10_23">23&#160;</span>Huan teipa moicancuepqui Jesús huan quintlachili imomachtijcahua huan iyoca quinilhui: “Xijpiyaca paquilistli ica nochi catli anquiitaj. 
<span class="verse" id="LK10_24">24&#160;</span>Nimechilhuía, miyaqui tlajtol pannextiani huan tlanahuatiani catli huejcajya itztoyaj quinejque quiitase catli ama anquiitaj, pero amo quiitaque. Inijuanti quinequiyayaj quicaquise catli ama anquicaquij, pero amo huelque.” </div>
<div class='s'>Nopa cuali Samaria ejquetl </div>
<div class='p'>
<span class="verse" id="LK10_25">25&#160;</span>Huan se tlamachtijquetl tlen itlanahuatilhua Moisés moquetzqui para quimasiltis Jesús ica icamanal huan quitlatzintoquili: </div>
<div class='p'>―Tlamachtijquetl, ¿tlaque monequi nijchihuas para nijselis nopa nemilistli catli amo quema tlamis? </div>
<div class='p'>
<span class="verse" id="LK10_26">26&#160;</span>Huan Jesús quiilhui: </div>
<div class='p'>―¿Tlaque ijcuilijtoc ipan itlanahuatilhua Moisés? ¿Quenicatza tijmachilía ta? </div>
<div class='p'>
<span class="verse" id="LK10_27">27&#160;</span>Huan yaya quinanquili: </div>
<div class='p'>―Xiquicneli Toteco Dios ica nochi moyolo, huan ica nochi moalma, huan ica nochi mochicahualis huan ica nochi motlalnamiquilis. Huan xiquinicneli sequinoc quen timoicnelía. </div>
<div class='p'>
<span class="verse" id="LK10_28">28&#160;</span>Huan Jesús quiilhui: </div>
<div class='p'>―Cuali technanquilijtoc. Huajca xijchijtinemi nochi ya ni huan tiitztos. </div>
<div class='p'>
<span class="verse" id="LK10_29">29&#160;</span>Pero nopa tlacatl quinequiyaya monextis cuali iniixpa nopa masehualme, huajca quitlatzintoquili Jesús: </div>
<div class='p'>―¿Ajqueya ne sequinoc catli monequi niquinicnelis quen nimoicnelía? </div>
<div class='p'>
<span class="verse" id="LK10_30">30&#160;</span>Huan Jesús quinanquili: </div>
<div class='p'>―Se tlacatl quisqui altepetl Jerusalén huan temoyaya nopa tlaixtemolis catli ajsi altepetl Jericó. Huan tlachtequini quipantijque, huan quiquixtilijque iyoyo huan nochi catli quipixqui. Huan teipa quihuitejque huan quicajtejque quen mictoc. 
<span class="verse" id="LK10_31">31&#160;</span>Huan panoc se totajtzi ipan ojtli huan quiitac nopa tlacatl huilantoc, pero quitlalcahui huan amo quichihuili cuenta. 
<span class="verse" id="LK10_32">32&#160;</span>Huan nojquiya hualajqui se levita catli tlapalehui ipan israelita tiopamitl. Huan yaya ajsico campa huilantoya huan quiitac, pero nojquiya san quipanoc huan amo quichihuili cuenta. 
<span class="verse" id="LK10_33">33&#160;</span>Pero hualayaya ipan ojtli se Samaria ejquetl [10:33 Israelitame tlahuel quincualancaitaque nochi tlali Samaria ehuani huan amo quema quinnojnotzque.], huan ajsico nepa huan quiitac nopa tlacatl huilantoc, huan quitlasojtlac. 
<span class="verse" id="LK10_34">34&#160;</span>Quinechcahuito huan quipajpaquili campa cocojtoya ica xocomecatl iayo, huan teipa quitequili aceite huan quihuijconqui ica se yoyomitl. Huan quitlejcolti ipan iburro huan quihuicac ipan se cali campa cochij paxalohuani huan quimocuitlahui. 
<span class="verse" id="LK10_35">35&#160;</span>Huan hualmostla quiquixti tomi para ome tonati tlen tequitl, huan quimacac nopa tlacatl catli quinmocuitlahuía ajsini huan quiilhui: ‘Xijmocuitlahui ni cocoxquetl huan sintla tijsosolos más tomi para tijmocuitlahuis, huajca quema nimocuepas, nimitztlaxtlahuis.’ </div>
<div class='p'>Huajca Jesús quitlatzintoquili nopa tlamachtijquetl tlen itlanahuatilhua Moisés: </div>
<div class='p'>
<span class="verse" id="LK10_36">36&#160;</span>―¿Catlique tlen ni eyi tlacame catli hualajque ipan ojtli quiicneli catli huilantoya quen moicnelía? </div>
<div class='p'>
<span class="verse" id="LK10_37">37&#160;</span>Huan nopa tlamachtijquetl tlen itlanahuatilhua Moisés quiijto: </div>
<div class='p'>―Yaya catli quitlasojtlac. </div>
<div class='p'>Huan Jesús quiilhui: </div>
<div class='p'>―Quena, nelía. Xiya ta huan quej nopa nojquiya xijchihua. </div>
<div class='s'>Jesús ipan ichaj Marta huan María </div>
<div class='p'>
<span class="verse" id="LK10_38">38&#160;</span>Teipa Jesús yajqui ipan ojtli hasta se rancho, huan se sihuatl itoca Marta quiseli ica cuali ipan ichaj. 
<span class="verse" id="LK10_39">39&#160;</span>Yaya quipixtoya se iicni catli itoca María catli mosehuico iicxitla Jesús huan quitlacaquiliyaya icamanal. 
<span class="verse" id="LK10_40">40&#160;</span>Huan Marta quipixtoya miyac tequitl huan san ya nopa quimatqui, pampa quisencahuayaya miyac tlacualistli para Jesús. Huajca Marta quinechcahuico huan quiilhui: </div>
<div class='p'>―Toteco, ¿amo tiquita noicni nechcajtejtoc para noseltzi ma nijsencahua nochi catli tijcuase? Xiquilhui ma nechpalehuiqui. </div>
<div class='p'>
<span class="verse" id="LK10_41">41&#160;</span>Pero Tohueyiteco Jesús quinanquili: </div>
<div class='p'>―Marta, Marta, timotequipachohua huan timotequihuía ica miyac tlamantli catli tijchihua, 
<span class="verse" id="LK10_42">42&#160;</span>pero san setzi tlamantli monequi. María quitlapejpenijtoc para quicaquis nocamanal, huan nopa achi cuali, huan amo aqui huelis quiquixtilis.  </div>
<div class='psalmlabel' id='LK11_0'> 11</div>
<div class='s'>Jesús techilhui quenicatza ma timotlatlajtica </div>
<div class='p'>
<span class="verse" id="LK11_1">1&#160;</span>Se tonal Jesús moiyocaquixtijtoya huan motlatlajtiyaya campa momatqui yohui. Huan teipa quema tlanqui, se imomachtijca quinechcahuico huan quiilhui: </div>
<div class='p'>―Tohueyiteco, techmachti quenicatza ma timotlatlajtica quen Juan quinmachti imomachtijcahua. </div>
<div class='p'>
<span class="verse" id="LK11_2">2&#160;</span>Huan Jesús quinilhui: </div>
<div class='p'>―Quema anmotlatlajtíaj ica Toteco Dios, xiquilhuica: </div>
<div class='q'>Toteco Totata, ta catli tiitztoc nepa ilhuicac. </div>
<div class='q'>Nochi masehualme ma mitzhueyichihuaca [11:2 Ma quihueyichihuaca motoca.]. </div>
<div class='q'>Xihuala xitlanahuatiqui nica. </div>
<div class='q'>Nochi masehualme ma quichihuaca catli ta tijnequi nica ipan ni tlaltipactli, </div>
<div class='q'>quen nochi quichihuaj mopaquilis nepa ilhuicac. </div>
<div class='q'>
<span class="verse" id="LK11_3">3&#160;</span>Techmaca nopa tlacualistli catli monequi mojmostla. </div>
<div class='q'>
<span class="verse" id="LK11_4">4&#160;</span>Techtlapojpolhui totlajtlacolhua, </div>
<div class='q'>quen nojquiya tiquintlapojpolhuíaj catli techixpanoj. </div>
<div class='q'>Amo aqui xijcahuili ma techyoltilanas para titlajtlacolchihuase. </div>
<div class='q'>Techmanahui ica yaya catli amo cuali. </div>
<div class='p'>
<span class="verse" id="LK11_5">5&#160;</span>Huan Jesús quinilhui nojquiya: </div>
<div class='p'>―Ximoilhuica sintla tlajco yohual se tlen amojuanti yas ichaj se amohuampox huan quiilhuis: ‘Nohuampox, techtlanejti se ome pantzi, 
<span class="verse" id="LK11_6">6&#160;</span>pampa se nohuampox ajsico huan huejca huala, huan amo tleno nijpiya para nijmacas.’ 
<span class="verse" id="LK11_7">7&#160;</span>Huan huelis mohuampox mitznanquilis ya caltzactoc huan mitzilhuis: ‘Amo techcuatotoni. Ya nimocaltzactoc, huan noconehua ya itztoque nohuaya ipan tlapechtli. Amo hueli nimehuas para nimitzmacas catli tijnequi.’ 
<span class="verse" id="LK11_8">8&#160;</span>Nimechilhuía, huelis yaya amo mehuas para mitzmacas catli tijtlajtlanía pampa tiihuampox, pero sintla amo tijcahua tijtlajtlanía catli tijnequi, yaya mehuas huan mitzmacas nochi catli tijtlajtlanía san pampa quinequis ayacmo xijcuatotoni más. 
<span class="verse" id="LK11_9">9&#160;</span>Huajca nimechilhuía, xijtlajtlanica Toteco para nopa catli anmechpolohua, huan yaya anmechmacas. Xijtemoca catli anmechpolohua huan anquipantise. Xijnotzaca Toteco huan yaya anmechcaltlapos. 
<span class="verse" id="LK11_10">10&#160;</span>Pampa nochi catli tlajtlanij, quiselíaj. Huan nochi catli quitemohuaj catli quinpolohua, quipantíaj. Huan nochi catli quinotzaj Toteco, yaya quincaltlapohua huan quinmaca catli quitlajtlaníaj. </div>
<div class='p'>
<span class="verse" id="LK11_11">11&#160;</span>“Huan amojuanti catli anquinpiyaj amoconehua, sintla se mocone mitztlajtlanis se pantzi para quicuas, amo tijmacas se tetl. Huan sintla mocone mitztlajtlanis se michi para quicuas, amo tijmacas se cohuatl. 
<span class="verse" id="LK11_12">12&#160;</span>Huan sintla mocone mitztlajtlanis se tecsistli, amo tijmacas se colotl ma quicua. 
<span class="verse" id="LK11_13">13&#160;</span>Pampa masque antlajtlacolchihuani, anquimatij anquinmacase amoconehua catli cuali. Huajca achi más Totata catli itztoc ilhuicac quimati quinmacas iconehua catli cuali, huan yaya quinmacas Toteco Itonal nochi catli quitlajtlanise.” </div>
<div class='s'>Moilhuijque para Jesús quipixqui se ajacatl </div>
<div class='p'>
<span class="verse" id="LK11_14">14&#160;</span>Huan Jesús quiquixti se iajacayo Amocualtlacatl ipan se tlacatl catli quichijtoyaj ma nonotiya. Huan quisqui nopa ajacatl, huan nopa tlacatl camanaltic huan nochi nopa masehualme quisentlachilijque. 
<span class="verse" id="LK11_15">15&#160;</span>Pero sequin inijuanti quiijtojque: “Amocualtlacatl [11:15 Nopa masehualme quitocaxtijque Amocualtlacatl, Beelzebú.] yaya catli inintlayacanca nochi ajacame quimaca chicahualistli ni Jesús ma quinquixtili ajacame.” </div>
<div class='p'>
<span class="verse" id="LK11_16">16&#160;</span>Huan sequinoc masehualme quinequiyayaj quiyejyecose Jesús huan quitlajtlaniyayaj ma quichihua se tlanextilijcayotl catli huala tlen ilhuicac para ma quinnextili ichicahualis. 
<span class="verse" id="LK11_17">17&#160;</span>Pero Jesús quimatqui inintlalnamiquilis huan quinilhui: “Sintla masehualme ipan se tlali ica se tlanahuatijquetl motlajcoxelohuaj, huajca amo hueli huejcahuas inintlal. Sintla masehualme ipan se cali motlajcoxelohuaj, amo hueli itztose san sejco. 
<span class="verse" id="LK11_18">18&#160;</span>Huan sintla Amocualtlacatl mohuilanas ica ajacame catli iaxcahua, ¿quenicatza huejcahuas itequiticayo? Anquiijtohuaj niquinquixtilía ajacame ica chicahualistli catli Amocualtlacatl nechmaca. 
<span class="verse" id="LK11_19">19&#160;</span>Pero sintla niquinquixtilisquía ajacame ica ichicahualis, huajca ¿ica ajqueya ichicahualis quinquixtilíaj nopa masehualme catli anmechtoquilíaj? Inijuanti nojquiya anmechilhuise para se huihuiyotl catli anmoilhuíaj. 
<span class="verse" id="LK11_20">20&#160;</span>Pero xijmachilica, sintla yaya Toteco Dios catli nechmaca ichicahualis para niquinquixtis ajacame, huajca Toteco catli tlanahuatía ipan ininyolo masehualme ya ajsico amohuaya. </div>
<div class='p'>
<span class="verse" id="LK11_21">21&#160;</span>“Sintla se tetica tlacatl quen Amocualtlacatl quipiya tepostli huan cuali quimocuitlahuía ichaj, nochi catli quipiya eltoc temachtli imaco, 
<span class="verse" id="LK11_22">22&#160;</span>hasta quema hualas se quen na catli más tetic que ya huan quitlanis. Huajca quena, huelis quicuilis nochi itepos ipan catli motemachía, huan huelis quihuicas nochi catli iaxca para quixelos ica sequinoc. </div>
<div class='p'>
<span class="verse" id="LK11_23">23&#160;</span>“Se catli amo quinequi techpalehuis, yaya nocualancaitaca. Huan se catli amo quinsentilía masehualme campa na, quinsemana. </div>
<div class='s'>Ajacame huelis mocuepase </div>
<div class='p'>
<span class="verse" id="LK11_24">24&#160;</span>“Quema quisa se ajacatl ipan se masehuali, nemi ipan huactoc tlali quitemojtinemi campa mosiyajquetzas, huan sintla amo tleno quipantis, moilhuis: ‘Nimocuepas nochaj ipan nopa masehuali campa niitztoya.’ 
<span class="verse" id="LK11_25">25&#160;</span>Huan quema mocuepas, quipantis iyolo nopa masehuali eltoc quen se cali catli tlachpantli huan catli quipiya nochi cuali tlacualtlalili. 
<span class="verse" id="LK11_26">26&#160;</span>Huajca nopa ajacatl yas huan quinhuicas chicome ajacame catli más fiero que ya huan nochi nopa ajacame itztotij ipan nopa masehuali. Huan nopa masehuali mocahuas más fiero que achtihuiya.” </div>
<div class='s'>Ajqueya quipantía catli cuali </div>
<div class='p'>
<span class="verse" id="LK11_27">27&#160;</span>Huan quema Jesús tlamachtiyaya ya ni, camanaltic se sihuatl catli itztoya ica nopa miyaqui masehualme, huan chicahuac quiijto: </div>
<div class='p'>―Cuali quipanti nopa sihuatl catli mitztlacatilti huan mitzchichiti. </div>
<div class='p'>
<span class="verse" id="LK11_28">28&#160;</span>Pero Jesús quinanquili: </div>
<div class='p'>―Más cuali quipantíaj nopa masehualme catli quicaquij icamanal Toteco huan quineltoquilíaj. </div>
<div class='s'>Amo cuajcualme quinejque se tlanextilijcayotl </div>
<div class='p'>
<span class="verse" id="LK11_29">29&#160;</span>Huan nopa masehualme pejque momiyaquilíaj huan Jesús quinilhui: </div>
<div class='p'>―Anmasehualme catli ama anitztoque amo ancuajcualme. Anquinequij ma nimechchihuili se tlanextilijcayotl para ma nimechnextili ajqueya na. Pero amo nijchihuas. San Jonás eltoc quen se tlanextilijcayotl para amojuanti. 
<span class="verse" id="LK11_30">30&#160;</span>Pampa quen Jonás eltoya se tlanextilijcayotl para masehualme ipan altepetl Nínive huejcajya, na catli niMocuepqui Masehuali nise tlanextilijcayotl para anmasehualme catli ama anitztoque. 
<span class="verse" id="LK11_31">31&#160;</span>Ipan nopa tonal quema Toteco tetlajtolsencahuas, nopa sihua tlanahuatijquetl tlen Sur [11:31 Sabá.] moyolcuis huan anmechtelhuis catli ama anitztoque. Yaya hualajqui tlahuel huejca quema itztoya ipan tlaltipactli pampa quinejqui quicaquis itlalnamijca camanal Tlanahuatijquetl Salomón. Pero na más nihueyi que Salomón huan amo antechchihuilíaj cuenta. 
<span class="verse" id="LK11_32">32&#160;</span>Huan quema Toteco tetlajtolsencahuas, masehualme catli huejcajya itztoyaj ipan altepetl Nínive moyolcuise huan anmechtlatelhuise, pampa inijuanti moyolpatlaque quema Jonás quincamanalhui icamanal Toteco, pero na más nihueyi que Jonás huan amo antechcaquij. </div>
<div class='s'>Nopa tlahuili ipan totlacayo </div>
<div class='p'>
<span class="verse" id="LK11_33">33&#160;</span>“Amo aqui quitlatía se tlahuili huan quitlalía campa amo nesi. Amo aqui quitlalis cajonitla. Sintla se masehuali quitlatía se tlahuili, quitlalía ipan se tlahuil quetzali para nochi catli calaquise ma quiitaca. 
<span class="verse" id="LK11_34">34&#160;</span>Moixteyol eltoc quen itlahuilo motlacayo. Sintla cuali moixteyol, hueli calaqui tlahuili ipan moyolo. Pero sintla amo cuali moixteyol, tiitztoc quen se catli tzactoc iyolo. Amo hueli tijmachilía nocamanal huan motlalnamiquilis mocahua ipan tzintlayohuilotl. 
<span class="verse" id="LK11_35">35&#160;</span>Huajca ximotlachili catli tijchihua ica nopa tlahuili catli tijpiya pampa tijcactoc catli melahuac. Xijcahua ma mitzyolpatla para amo timocuepas ipan tzintlayohuilotl. 
<span class="verse" id="LK11_36">36&#160;</span>Pero sintla nelía senquistoc tijselía nocamanal, huajca nochi motlacayo huan motlalnamiquilis quipiyas tlahuili huan amo oncas tzintlayohuilotl ipan taya. Quena, elis quen se tlahuili catli mitztlahuilijtos ipan motlalnamiquilis.” </div>
<div class='s'>Jesús quintelhui fariseos </div>
<div class='p'>
<span class="verse" id="LK11_37">37&#160;</span>Huan quema Jesús tlanqui tlamachtía, itztoya nepa se fariseo catli quinotzqui ma yohui tlacuati ichaj. Huan Jesús yajqui huan mosehui campa mesa. 
<span class="verse" id="LK11_38">38&#160;</span>Huan nopa fariseo quisentlachili quema Jesús amo momajtequi miyacpa quen quiijtojque itlanahuatilhua Moisés ma quichihuaca masehualme. 
<span class="verse" id="LK11_39">39&#160;</span>Pero Tohueyiteco quiilhui: </div>
<div class='p'>―Anfariseos anquipajpacaj amotlacayo, pero amoyolo amo anquipajpacaj. Ipan amoyolo san anmonejnehuilíaj catli antlachtequise huan catli amo cuali hueli anquichihuase. 
<span class="verse" id="LK11_40">40&#160;</span>¡Anhuihuitique! Toteco quichijqui amotlacayo, pero nojquiya quichijqui amoyolo. 
<span class="verse" id="LK11_41">41&#160;</span>Xijchijtinemica catli cuali ica nochi amoyolo huan amoyolo elis senquistoc tlapajpactic. </div>
<div class='p'>
<span class="verse" id="LK11_42">42&#160;</span>“¡Anteicneltique anfariseos! Toteco tlahuel anmechtlatzacuiltis. Anquimacaj Toteco majtlactli por ciento tlen nochi catli anquipiyaj hasta nopa tlacualpajtli catli más tziquitetzi ipan amoxochimil, pero amo anquichihuaj catli xitlahuac huan amo anquichihuilíaj cuenta quenicatza Toteco quinicnelía masehualme. Ni tlamantli achi más ipati iixpa Toteco. Huajca monequi anquichihuase catli más ipati huan nojquiya amo anquicahuase anquimacase Toteco se majtlactli por ciento. </div>
<div class='p'>
<span class="verse" id="LK11_43">43&#160;</span>“¡Anteicneltique anfariseos! Toteco tlahuel anmechtlatzacuiltis. Anmechpactía anmosehuise campa cuali siyaj campa onca más tlatlepanitacayotl ipan tiopamitl. Anmechpactía para masehualme ma anmechtlajpaloca ica cuali ipan tianquis. </div>
<div class='p'>
<span class="verse" id="LK11_44">44&#160;</span>“¡Anteicneltique anfariseos huan antlamachtiani tlen itlanahuatilhua Moisés! Toteco tlahuel anmechtlatzacuiltis. Anitztoque quen nopa mijcaostome catli amo nesi sintla mijca ostotl huan yeca masehualme nemij ipani huan amo quimatij sintla ipan moquejquetzaj.” </div>
<div class='p'>
<span class="verse" id="LK11_45">45&#160;</span>Huan camanaltic se tlen nopa tlacame catli tlamachtíaj catli itlanahuatilhua Moisés quinequij quiijtose huan quiilhui Jesús: </div>
<div class='p'>―Tlamachtijquetl, quema tiquintelhuía fariseos, nojquiya techixcohuía tojuanti catli titlamachtíaj catli quiijtosnequij itlanahuatilhua Moisés. </div>
<div class='p'>
<span class="verse" id="LK11_46">46&#160;</span>Huan Jesús quinanquili: </div>
<div class='p'>―Nojquiya anteicneltique catli antlamachtíaj catli quiijtosnequij itlanahuatilhua Moisés. Toteco tlahuel anmechtlatzacuiltis. Antemacaj miyac tlanahuatilme catli anquiijtohuaj monequi nochi quitoquilise hasta amo aqui hueli quitlamitoquilis. Eltoc quen anquintlamamaltíaj masehualme catli etic, pero amo anquinequij anquinpalehuise ica niyon se amomacpil. </div>
<div class='p'>
<span class="verse" id="LK11_47">47&#160;</span>“¡Anteicneltique! Toteco tlahuel anmechtlatzacuiltis. Anquinchihuilíaj panteones itlajtol pannextijcahua Toteco para sequinoc ma moilhuica anquintlepanitaj, pero amojuanti amotatahua catli quinmictijque. 
<span class="verse" id="LK11_48">48&#160;</span>Huan anpaquij ica catli quichijque. Quena, amohuejcapan tatahua quinmictijque huan ama anquinchihuilíaj ininpanteón. </div>
<div class='p'>
<span class="verse" id="LK11_49">49&#160;</span>“Yeca Toteco catli quipiya nochi tlalnamiquilistli huejcajya quiijto tlen amojuanti: ‘Niquintitlanilis notlajtol pannextijcahua huan notlayolmelajcahua. Huan sequin quinmictise huan sequinoc quintlaijiyohuiltise.’ 
<span class="verse" id="LK11_50">50&#160;</span>Huan yeca Toteco anmechita anmasehualme catli ama anitztoque huan quiijtohua para anquihuicaj tlajtlacoli por nochi inieso nopa tlajtol pannextiani catli masehualme quinmictijque hasta quema pejqui tlaltipactli. 
<span class="verse" id="LK11_51">51&#160;</span>Quena, san sejco anquihuicaj tlajtlacoli para nochi catli temictijtoque tlen huejcajya quema mijqui Abel huan hasta amanoc quema masehualme quimictijque Zacarías tlatlajco tlen nopa tlaixpamitl huan nopa hueyi tiopa. Nochi ni tlajtlacoli nimechilhuía anquihuicaj catli ama anitztoque. </div>
<div class='p'>
<span class="verse" id="LK11_52">52&#160;</span>“¡Anteicneltique catli antlamachtíaj catli quiijtosnequij itlanahuatilhua Moisés! Toteco tlahuel anmechtlatzacuiltis. Anquintzacuilíaj catli quinequij quimatise itlalnamiquilis Toteco. Amo anquimachilíaj itlalnamiquilis huan amo anquincahuilíaj ma quimachilica sequinoc catli quinequij quimachilise.” </div>
<div class='p'>
<span class="verse" id="LK11_53">53&#160;</span>Huan quema Jesús tlanqui quiijto ya ni, nopa fariseos huan tlamachtiani tlen itlanahuatilhua Moisés tlahuel cualanque ihuaya huan pejque quitlatzintoquilíaj miyac tlamantli catli nelohui. 
<span class="verse" id="LK11_54">54&#160;</span>Quinequiyayaj ma quiijto se tlenijqui catli ica huelis quitlatelhuise.  </div>
<div class='psalmlabel' id='LK12_0'> 12</div>
<div class='s'>Ma amo timoijixpatlaca </div>
<div class='p'>
<span class="verse" id="LK12_1">1&#160;</span>Quema Jesús quiijtohuayaya nochi ni camanali, mosentilijtoyaj miyac miles masehualme huan tlahuel mocuatetzopayayaj. Huan Jesús quincamanalhui imomachtijcahua iniixpa nopa miyaqui masehualme huan quinilhui: “Ximotlachilica para amo anquiselise inintlasonejcayo fariseos pampa inijuanti san moijixpatlaj huan huelis anmechchihualtise nojquiya anmoijixpatlase. 
<span class="verse" id="LK12_2">2&#160;</span>Nochi catli masehualme quichihuaj ichtacatzi ama, teipa monextis. Huan nochi catli ama amo nesi, teipa nochi quimatise. 
<span class="verse" id="LK12_3">3&#160;</span>Huan nochi catli anquiijtojtoque quema tlayohua, nochi quicaquise tonaya. Huan catli ichtacatzi anmoilhuijtoque ipan amocalijtic, teipa masehualme moquetzase inintzonixco calme huan chicahuac tlayolmelahuase. </div>
<div class='s'>Amo xiquinimacasica masehualme </div>
<div class='p'>
<span class="verse" id="LK12_4">4&#160;</span>“Nohuampoyohua ya ni nimechilhuía. Amo xiquinimacasica masehualme. Inijuanti san hueli anmechmictise, pero amo tleno más hueli anmechchihuilise. 
<span class="verse" id="LK12_5">5&#160;</span>Pero nimechilhuis ajqueya monequi xiquimacasica. Xiquimacasica Toteco, pampa yaya huelis anmechmictis huan nojquiya quipiya tlanahuatili para quititlanis amoalma nepa mictla. Quena, nimechilhuía, yaya catli monequi anquiimacasise. </div>
<div class='p'>
<span class="verse" id="LK12_6">6&#160;</span>“Masque quinnemacaj macuilti piltototzitzi para ome centavos, Toteco amo quielcahua niyon se tlen inijuanti. 
<span class="verse" id="LK12_7">7&#160;</span>Huan ica amojuanti, miyac más Toteco anmechmocuitlahuía hasta quimati quesqui amotzoncal anquipiyaj. Huajca amo ximomajmatica. Tlahuel más amopati iixpa Toteco que miyac totome. </div>
<div class='s'>Ajqueya itztoque iaxcahua Jesucristo </div>
<div class='p'>
<span class="verse" id="LK12_8">8&#160;</span>“Huan nimechilhuía, nochi masehualme catli nechneltocaj huan tepohuilíaj para nechneltocaj, na catli niMocuepqui Masehuali, niquinilhuis itequihuajcahua Toteco para nopa masehualme noaxcahua. 
<span class="verse" id="LK12_9">9&#160;</span>Pero sintla se teilhuía para amo nechneltoca, huajca na nojquiya niquinilhuis itequihuajcahua Toteco para yaya amo noaxca. </div>
<div class='p'>
<span class="verse" id="LK12_10">10&#160;</span>“Sintla se nechtlaijilhuía na catli niMocuepqui Masehuali ica catli amo cuali, Toteco huelis quitlapojpolhuis. Pero sintla se quitlaijilhuis Itonal Toteco, amo quema oncas tlapojpolhuili. </div>
<div class='p'>
<span class="verse" id="LK12_11">11&#160;</span>“Huan quema masehualme anmechhuicase iniixpa tlayacanani ipan toisraelita tiopahua huan iniixpa sequinoc tlanahuatiani huan tequitini, amo ximotequipachoca tlaque anquiijtose huan quenicatza anmomanahuise, 
<span class="verse" id="LK12_12">12&#160;</span>pampa Itonal Toteco anmechnextilis ipan nopa tlatoctzi tlaque monequi anquiijtose.” </div>
<div class='s'>Mahuilili para se masehuali ma moricojchihuas </div>
<div class='p'>
<span class="verse" id="LK12_13">13&#160;</span>Huan se tlen nopa miyaqui masehualme quiilhui Jesús: </div>
<div class='p'>―Tlamachtijquetl, xiquilhui noicni ma nechmaca catli nechtocarohua tlen catli totata techcahuilijtejtoc. </div>
<div class='p'>
<span class="verse" id="LK12_14">14&#160;</span>Huan Jesús quiilhui: </div>
<div class='p'>―Tata, amo aqui nechtequimacatoc para nielis se juez campa amojuanti para ma nijtlajcoxelos catli anquipiyaj. </div>
<div class='p'>
<span class="verse" id="LK12_15">15&#160;</span>Huan teipa Jesús quinilhui nopa miyaqui masehualme: </div>
<div class='p'>―Ximomocuitlahuica para amo tlahuel xijnequica tlamantli catli onca, pampa amo aqui quipantis nemilistli catli yancuic pampa quipiya miyac tlamantli para iaxca. </div>
<div class='p'>
<span class="verse" id="LK12_16">16&#160;</span>Huan Jesús quinilhui se huicalotl: “Itlal se tlacatl catli tominpixqui nelnelía temacac miyac itlajca. 
<span class="verse" id="LK12_17">17&#160;</span>Huan nopa tlacatl moilhui: ‘¿Tlaque nijchihuas? Amo nijpiya más cuacalme para ipan nicajocuis ni pixquistli.’ 
<span class="verse" id="LK12_18">18&#160;</span>Huan teipa quiijto: ‘Nijmati catli nijchihuas. Niquinsosolos nocuacalhua huan nepa nijchihuas catli más hueyi huan ipan nicajocuis nochi ni pixquistli huan nochi catli nijpiya.’ 
<span class="verse" id="LK12_19">19&#160;</span>Huan teipa nimoyolilhuis: ‘Nijpiya miyac tomi huan tlacualistli catli nechaxilis para miyac xihuitl. Huajca san nimosiyajquetzas, huan nitlacuas, huan nitlais huan nitlamahuisos.’ Quej nopa moilhuiyaya nopa tlacatl catli tominpixqui. 
<span class="verse" id="LK12_20">20&#160;</span>Pero Toteco Dios quiilhui: ‘Tlacatl ta tihuihuitic. Ama ni yohuali monequi timiquis, huan ¿ajqueya quiselis nochi catli timoajocuilijtoc?’ 
<span class="verse" id="LK12_21">21&#160;</span>Huihuitique masehualme catli quiajocuij miyac tlamantli para iniaxca ipan ni tlaltipactli, pero mocahuaj teicneltzitzi iixpa Toteco.” </div>
<div class='s'>Toteco quinmocuitlahuía iconehua </div>
<div class='p'>
<span class="verse" id="LK12_22">22&#160;</span>Huan Jesús quinilhui imomachtijcahua: “Yeca nimechilhuía, amo ximotequipachoca ica catli anmechmonequilía. Amo ximotequipachoca catli anquicuase huan anquiijise huan ica tlaque anmoyoyontijtose. 
<span class="verse" id="LK12_23">23&#160;</span>Toteco anmechmacatoc nemilistli huan ya nopa más ipati huan anmechmacas tlacualistli nojquiya. Yaya anmechmacatoc amotlacayo catli más ipati huan anmechmacas nojquiya catli ica anmoyoyontise. 
<span class="verse" id="LK12_24">24&#160;</span>Xiquintlachilica totome. Amo momiltíaj, huan amo pixcaj huan amo quipiyaj inincuacalhua para ipan quitemase inintlacualis, pero Toteco quintlamaca. Huan Toteco nojquiya anmechtlamacas pampa tlahuel más amopati iixpa que totome. 
<span class="verse" id="LK12_25">25&#160;</span>San tlapic para anmotequipachohuaj. Sintla anmotequipachohuaj pampa amo anhuejcapantique, ¿huelis anmoscaltise seyoc ome mistitl san pampa miyac anmotequipachohuaj? Amo anhuelij. 
<span class="verse" id="LK12_26">26&#160;</span>Huan sintla amo anhuelij anquichihuaj se tlamantli tziquitetzi, ¿para tlen anmotequipachohuaj ica sequinoc tlamantli? </div>
<div class='p'>
<span class="verse" id="LK12_27">27&#160;</span>“Xijtlachilica nopa xochitl catli moscaltíaj campa hueli. Amo tequitij huan amo tlajtzomaj, pero nimechilhuía, nopa hueyi Tlanahuatijquetl Salomón ica nochi iricojyo amo quipixqui iyejyejca quen se xochitl. 
<span class="verse" id="LK12_28">28&#160;</span>Toteco quinmacatoc xochime ininyejyejca masque san yoltoque se tlatoctzi, huan hualmostla pilinise huan masehualme quitlatise. Huan miyac más Toteco anmechyoyontis masque quentzi anquineltocaj. 
<span class="verse" id="LK12_29">29&#160;</span>Huajca amo ximotequipachoca catli anquicuase huan catli anquiijise, 
<span class="verse" id="LK12_30">30&#160;</span>pampa quej nopa motequipachohuaj masehualme catli amo quiiximatij Toteco, pero Toteco amoTata quimati monequi nochi ni tlamantli para anmopanoltise. 
<span class="verse" id="LK12_31">31&#160;</span>Achtihui xijtemoca para ancalaquise ipan itlanahuatilis Toteco huan yaya anmechmacas nochi ni tlamantli catli monequi. </div>
<div class='s'>Catli ipati nepa ilhuicac </div>
<div class='p'>
<span class="verse" id="LK12_32">32&#160;</span>“Amo ximomajmatica masque amo anmiyaqui catli antechneltocaj na, pampa ica paquilistli Toteco anmechcalaquis campa yaya tlanahuatía. 
<span class="verse" id="LK12_33">33&#160;</span>Huajca xijnemacaca catli amoaxca huan xiquinmajmacaca teicneltzitzi para anquiajocuise catli ipati nepa ilhuicac. Catli anquiajocuise nepa amo sosolihuis huan amo quicuase mejtolime, niyon tlachtequini amo huelis quihuicase. 
<span class="verse" id="LK12_34">34&#160;</span>Huan sintla anquimatij catli yejyectzi anmechchiya ipan ilhuicac, huajca ipan amoyolo anquinequise anitztose nepa. </div>
<div class='s'>Ximocualtlalijtoca </div>
<div class='p'>
<span class="verse" id="LK12_35">35&#160;</span>“Xiitztoca ximocualtlalijtoca huan xijpixtoca amotlahuilhua tlatlatoque para quema nihualas masque niajsis tonaya o tlayohua. 
<span class="verse" id="LK12_36">36&#160;</span>Xiitztoca quen tetequipanohuani catli quichiyaj ininteco ma mocuepa tlen itlacualis tlen nenamictili. Inijuanti amo cochij para huelis quicaltlapose nimantzi quema yaya ajsis huan quinnotzas. Huan quej nopa nijnequi ximocualtlalijtoca huan xitlachixtoca para quema nihualas. 
<span class="verse" id="LK12_37">37&#160;</span>Cuali quipantise nopa tetequipanohuani catli tlachixtoque quema mocuepas ininteco. Nelía nimechilhuía, ininteco moyoyontis quen se tetequipanojquetl huan quinsehuiltis campa mesa huan quintlamacas. 
<span class="verse" id="LK12_38">38&#160;</span>Huan masque ininteco mocuepas tlajcoyohual o ya tlanestihuala, sintla nopa tetequipanohuani tlachixtoque, cuali inijuanti ininpantis. 
<span class="verse" id="LK12_39">39&#160;</span>Anquimatij sintla se masehuali quimatisquía ipan tlaque hora ajsisquía se tlachtejquetl, quichixtosquía huan amo quicahuilisquía ma calaqui para tlachtequis ipan ichaj. 
<span class="verse" id="LK12_40">40&#160;</span>Huajca amojuanti nojquiya ximocualtlalijtoca pampa na catli niMocuepqui Masehuali nimocuepas ipan se hora quema amo antechchiyaj.” </div>
<div class='s'>Nopa tetequipanojquetl catli temachtli </div>
<div class='p'>
<span class="verse" id="LK12_41">41&#160;</span>Huan Pedro quitlatzintoquili Jesús: </div>
<div class='p'>―Tohueyiteco, ¿techilhuijtoc ni huicalotl para tojuanti timomomachtijcahua ma timitzchiyaca o para nochi ni masehualme nojquiya ma mitzchiyaca? </div>
<div class='p'>
<span class="verse" id="LK12_42">42&#160;</span>Huan Tohueyiteco quiilhui: “Nijcamanalhuía catli hueli tlayacanca tequipanojquetl catli temachtli huan tlalnamiqui catli se caltlanahuatijquetl quitlali para quinmocuitlahuis itequipanojcahua huan quintlamacas catli itztoque ipan ichaj. 
<span class="verse" id="LK12_43">43&#160;</span>Cuali quipantis nopa tequipanojquetl sintla quema iteco mocuepas, quipantis ya quitlamichijtoc nochi catli quiilhui. 
<span class="verse" id="LK12_44">44&#160;</span>Nimechilhuía iteco quitequitlalis ma quimocuitlahuis hasta nochi catli iaxca. 
<span class="verse" id="LK12_45">45&#160;</span>Pero sintla se tlayacanquetl quiijtohua: ‘Noteco huejcahuas.’ Huan sintla pehuas quinhuitequis nopa sequinoc tetequipanohuani, huan pehuas neltlacuas, huan neltlais huan ihuintis, 
<span class="verse" id="LK12_46">46&#160;</span>huajca iteco nimantzi mocuepas ipan se tonal quema nopa tlayacanca tetequipanojquetl amo quichiya, huan ipan se hora quema amo quimati. Huan chicahuac quitlatzacuiltis itlayacanca tequipanojca huan quitlahuelcahuas campa quinamiqui para catli amo tlaneltocaj. </div>
<div class='p'>
<span class="verse" id="LK12_47">47&#160;</span>“Huan se tlayacanca tetequipanojquetl catli quimatqui catli iteco quinequiyaya huan amo mocualtlali huan amo quineltoquili, iteco quihuitequis nelchicahuac. 
<span class="verse" id="LK12_48">48&#160;</span>Pero seyoc tetequipanojquetl catli amo quimatqui catli iteco quinequiyaya, huan quichijqui catli amo cuali, iteco amo más chicahuac quihuitequis. Pampa nochi catli Toteco miyac quintlamajmaca, quintlajtlanía ma quichihuaca miyac catli cuali. Huan sintla Toteco quicahua miyac tequitl imaco se itequipanojca, miyac tequitl monequi quichihuas. </div>
<div class='s'>Jesús quinxejxelohua masehualme </div>
<div class='p'>
<span class="verse" id="LK12_49">49&#160;</span>“Nihualajtoc ipan ni tlaltipactli para nijlemenaltis se tlitl. Huan nijnequisquía ya tlantosquía notequi. 
<span class="verse" id="LK12_50">50&#160;</span>Nijpiya se tlaijiyohuilistli catli monequi niquijiyohuis huan nitlaijiyohuis hasta panos. 
<span class="verse" id="LK12_51">51&#160;</span>Amo ximoilhuica nihualajtoc para ma onca tlasehuilistli ipan ni tlaltipactli. ¡Amo neli! Por na, moxexelose masehualme. 
<span class="verse" id="LK12_52">52&#160;</span>Para ama huan teipa campa itztoque macuilti masehualme ipan se cali, moxexelose. Eyi mocualanise ica nopa ome, huan nopa ome ica nopa eyi. 
<span class="verse" id="LK12_53">53&#160;</span>Moxexelose tetajme ica inintelpocahua huan tename ica iniichpocahua. Yexme moxexelose ica ininyexnahua, huan yexname ica ininyexhua.” </div>
<div class='s'>Tlanextilijcayotl tlen ni tonali </div>
<div class='p'>
<span class="verse" id="LK12_54">54&#160;</span>Huan Jesús nojquiya quinilhui nopa miyaqui masehualme: “Quema anquiitaj se mixtli catli tlejcos campa temo tonati, huajca nimantzi anquiijtohuaj: ‘Tlaquiyahuis’, huan quej nopa panos. 
<span class="verse" id="LK12_55">55&#160;</span>Huan quema anquimachilíaj huala se ajacatl tlen sur, anquiijtohuaj: ‘Nelía tlatotoniyas ama.’ Huan quej nopa elis. 
<span class="verse" id="LK12_56">56&#160;</span>Amojuanti san anmoijixpatlaj. Anquimatij tlaque panos ica catli nesi ipan tlaltipactli huan ilhuicactli, huajca ¿para tlen amo anquimachilíaj catli quinequi quiijtos catli pano ipan ni tonali? </div>
<div class='s'>Ximoyoltlali ica mocualancaitaca </div>
<div class='p'>
<span class="verse" id="LK12_57">57&#160;</span>“Huan, ¿quenque amo anquiitaj catli xitlahuac amoseltzitzi huan xijchihuaca? 
<span class="verse" id="LK12_58">58&#160;</span>Quema mocualancaitaca mitztelhuisnequi ica se tequitiquetl huan noja anitztoque ipan ojtli para anajsitij, achi cuali xijcamanalhui para anquisencahuase nopa tlamantli san amojuanti. Pampa sintla amo, yaya mitzhuicas iixpa tequitiquetl huan nopa tequitiquetl mitztemactilis ica policías, huan nopa policías mitztlalise ipan tlatzactli. 
<span class="verse" id="LK12_59">59&#160;</span>Huan sintla quej nopa panos, amo tiquisas hasta titlaxtlahuas sesen centavo.”  </div>
<div class='psalmlabel' id='LK13_0'> 13</div>
<div class='s'>Monequi masehualme moyolpatlase </div>
<div class='p'>
<span class="verse" id="LK13_1">1&#160;</span>Sequin tlacame catli itztoyaj nepa nopa tonal quiilhuijque Jesús para Pilato quinmictijtoya sequin Galilea ehuani quema nopa Galilea ehuani quinmictiyayaj tlapiyalme para tlacajcahualistli. Huan yeca inieso momanelo ica inieso nopa tlacajcahualistli. </div>
<div class='p'>
<span class="verse" id="LK13_2">2&#160;</span>Huan Jesús quinnanquili: “¿Anmoilhuíaj nopa Galilea ehuani quipixtoyaj más tlajtlacoli que sequinoc Galilea ehuani pampa quej nopa ininpantic? 
<span class="verse" id="LK13_3">3&#160;</span>Nimechilhuía, amo. Amo más tlajtlacoli quipixtoyaj, huan anmopolose nojquiya sintla amo anmoyolpatlaj. 
<span class="verse" id="LK13_4">4&#160;</span>Huan quema nopa huejcapantic cali ipan Siloé huetzqui ipan majtlactli huan chicueyi tlacame huan inijuanti mijque, huelis anmoilhuíaj inijuanti quipixtoyaj más tlajtlacoli que nochi sequinoc ipan altepetl Jerusalén. 
<span class="verse" id="LK13_5">5&#160;</span>Nimechilhuía, amo. Amo más tlajtlacoli quipixtoyaj que sequinoc, huan nochi amojuanti nojquiya anmopolose, sintla amo anmoyolpatlase.” </div>
<div class='s'>Se cuahuitl catli amo temacac itlajca </div>
<div class='p'>
<span class="verse" id="LK13_6">6&#160;</span>Huan Jesús pejqui quinilhuía ni huicalotl nojquiya: “Se tlacatl quipixtoya se higuera cuahuitl catli quitojqui ipan ixocomecamil huan se tonal quitemoco itlajca, pero amo tleno quipixqui. 
<span class="verse" id="LK13_7">7&#160;</span>Huan quiilhui catli quimocuitlahuía ixocomecamil: ‘Ya quipixtoc eyi xihuitl nijhualtemohua higos ipan ni cuahuitl, huan niyon se amo quipiya, huajca xijtzontequi pampa san tlapic ijcatoc.’ 
<span class="verse" id="LK13_8">8&#160;</span>Huan catli quimocuitlahui ixocomecamil quinanquili: ‘Noteco, xijcahua para ni xihuitl huan nijtzinxahuas huan nijtlalilis yamanic tlali, 
<span class="verse" id="LK13_9">9&#160;</span>huan sintla quipiyas itlajca ipan se xihuitl, cualtitoc, huan sintla amo, huajca quena, tijtzontequise.’ ” </div>
<div class='s'>Jesús quichicajqui se sihuatl catli cuitlapanponpontic </div>
<div class='p'>
<span class="verse" id="LK13_10">10&#160;</span>Huan Jesús tlamachtiyaya ipan se israelita tiopamitl ipan sábado nopa tonal para mosiyajquetzase israelitame, 
<span class="verse" id="LK13_11">11&#160;</span>huan hualajqui se sihuatl catli quipixtoya se ajacatl para majtlactli huan chicueyi xihuitl catli quicuitlapanponponchijtoya huan ayacmo huelqui momelahua. 
<span class="verse" id="LK13_12">12&#160;</span>Huan quema Jesús quiitac, quinojnotzqui huan quiilhui: </div>
<div class='p'>―Nana, nimitzquixtilía mococolis. </div>
<div class='p'>
<span class="verse" id="LK13_13">13&#160;</span>Huan Jesús quitlalili imax huan nimantzi nopa sihuatl huelqui momelajqui huan pejqui quihueyichihua Toteco. 
<span class="verse" id="LK13_14">14&#160;</span>Huan nelía cualanqui nopa tiopan tlayacanquetl pampa Jesús quichicajtoya ipan sábado, nopa tonal para israelitame ma mosiyajquetzaca. Huajca nopa tlayacanquetl quinilhui nopa miyaqui masehualme: </div>
<div class='p'>―Onca chicuase tonali ipan se semana para ma titequitica, huajca xihualaca ipan seyoc tonal sintla anquinequij para Jesús ma anmechchicahua. Ayacmo xihualaca ipan sábado. </div>
<div class='p'>
<span class="verse" id="LK13_15">15&#160;</span>Huan Tohueyiteco Jesús quinanquili: </div>
<div class='p'>―Timoijixpatlaquetl. Sesen amojuanti anquitojtomaj amohuacax o amoburro quema ilpitoc ipan sábado, huan anquihuicaj ma atliti. 
<span class="verse" id="LK13_16">16&#160;</span>Para majtlactli huan chicueyi xihuitl Amocualtlacatl quipixtoya ilpitoc ni sihuatl catli nojquiya se iteipa ixhui tohuejcapan tata Abraham. ¿Amo tiquita cuali nojquiya nijtojtomas tlen icocolis ipan sábado? </div>
<div class='p'>
<span class="verse" id="LK13_17">17&#160;</span>Huan quema Jesús quiilhui ya ni, nochi icualancaitacahua mopinajque iniixpa nopa miyaqui masehualme, pero nopa masehualme nelía paquiyayaj ica nopa huejhueyi tlamantli catli quichihuayaya. </div>
<div class='s'>Nopa xinachtli tlen mostaza </div>
<div class='p'>
<span class="verse" id="LK13_18">18&#160;</span>Huan Jesús quiijto: “¿Quenicatza huelis nimechilhuis quenicatza eltoc ipan itlanahuatilis Toteco? 
<span class="verse" id="LK13_19">19&#160;</span>Eltoc quen se ixinajcho mostaza catli se tlacatl quitoca. Huan nopa xinachtli ixhuas huan moscaltis hasta mochihuas se cuahuitl campa totome quichihuase inintepasol ipan imacuayo.” </div>
<div class='s'>Tlaquejquetzcayotl tlen tlasonejcayotl </div>
<div class='p'>
<span class="verse" id="LK13_20">20&#160;</span>Nojquiya Jesús quiijto: “¿Quenicatza huelis nimechilhuis quen momiyaquilise masehualme catli quicahuilíaj Toteco ma tlanahuati ipan ininyolo? 
<span class="verse" id="LK13_21">21&#160;</span>Inijuanti momiyaquilise quen mosonehua pantzi quema se sihuatl quitlalía se quentzi tlasonejcayotl ipan eyi kilos harina, huan teipa nopa tlasonejcayotl quisonehuas nochi nopa pantzi.” </div>
<div class='s'>Nopa puerta pitzactzi </div>
<div class='p'>
<span class="verse" id="LK13_22">22&#160;</span>Jesús noja nejnemiyaya ipan ojtli hasta altepetl Jerusalén huan quinpanotiyajqui altepeme huan ranchos huan tlamachtijtiyohuiyaya. 
<span class="verse" id="LK13_23">23&#160;</span>Huan se quiilhui: </div>
<div class='p'>―Tohueyiteco, ¿nelquentzi masehualme quinmaquixtis Toteco Dios tlen inintlajtlacolhua? </div>
<div class='p'>Huan Jesús quinanquili: </div>
<div class='p'>
<span class="verse" id="LK13_24">24&#160;</span>―Xijchihuaca campica ancalaquise ipan nopa pitzactzi puerta catli yohui ilhuicac, pampa miyaqui masehualme quinequise calaquise nepa huan amo huelise. 
<span class="verse" id="LK13_25">25&#160;</span>Pampa ajsis se tonal quema motzacuas puerta. Huan nielis quen se tetata catli quitzacuas puerta ipan ichaj ica tlayohua huan ayacmo aqui quicahuilis ma calaqui. Huan anmoquetzase calteno, huan antechnotzase na huan antechilhuise: ‘Toteco, techcaltlapo’, huan na nimechnanquilis: ‘¡Amo! Amo nimechiximati, niyon nijmati canque anehuaj.’ 
<span class="verse" id="LK13_26">26&#160;</span>Huan antechilhuise: ‘Titlacuajque huan tiatlique mohuaya, huan titlamachti ipan toaltepe’, 
<span class="verse" id="LK13_27">27&#160;</span>pero na nimechilhuis: ‘Amo nimechiximati, niyon amo nijmati canque anehuaj. Techtlalcahuica amojuanti catli anquichihuaj catli amo cuali.’ 
<span class="verse" id="LK13_28">28&#160;</span>Huan anchocase huan antlanhuehuechocase ica tlatzacuiltili huan calijtic campa Toteco tlanahuatía anquiitase Abraham, Isaac, Jacob huan nochi tlajtol pannextiani, huan anmocahuase calteno. 
<span class="verse" id="LK13_29">29&#160;</span>Huan masehualme hualase campa hualquisa tonati huan campa oncalaqui, huan hualase tlen norte huan tlen sur huan mosehuise campa mesa campa tlanahuatía Toteco. 
<span class="verse" id="LK13_30">30&#160;</span>Huan sequin catli ama teicneltique, Toteco quinhueyitlalis ipan nopa tonal, huan sequin catli tlayacanaj ama, Toteco quinechcapantlalis. </div>
<div class='s'>Jesús quintlapojpolhuijtosquía Jerusalén ehuani </div>
<div class='p'>
<span class="verse" id="LK13_31">31&#160;</span>Huan ipan nopa tlatoctzi hualajque sequin fariseos huan quiilhuijque Jesús: </div>
<div class='p'>―Xiquisa nica huan xiya sintla tijnequi tiitztos, pampa Tlanahuatijquetl Herodes Ántipas quinequi mitzmictis. </div>
<div class='p'>
<span class="verse" id="LK13_32">32&#160;</span>Huan Jesús quinilhui: </div>
<div class='p'>―Xiquilhuitij nopa cayochi Herodes para ama huan mostla nijsenhuiquilis niquinquixtis iajacahua Amocualtlacatl huan niquinchicahuas masehualme, huan huiptla nijtlamiltis notequi. 
<span class="verse" id="LK13_33">33&#160;</span>Huajca ama huan mostla niitztos ipan ojtli para niajsis Jerusalén, pampa san ipan altepetl Jerusalén quinmictíaj catli itlajtol pannextijcahua Toteco. </div>
<div class='p'>
<span class="verse" id="LK13_34">34&#160;</span>“¡Anteicneltique anJerusalén ehuani! Anquinmictíaj itlajtol pannextijcahua Toteco huan anquintepachohuaj inijuanti catli yaya anmechtitlanilijtoc. Miyacpa nijnequiyaya nimechsentilis ica amoconehua para nimechnajnahuas quen se piyo quinsentilía ipilconehua ieltlapaltzala, pero amo anquinejque. 
<span class="verse" id="LK13_35">35&#160;</span>Xiquita, Toteco Dios ayacmo mocahua ipan amotiopa, huan nimechyolmelahua amo antechitase sempa hasta ajsis hora quema antechilhuise: ‘Ma Toteco Dios mitztiochihua ta catli tihuala ipan itoca [13:35 Ica itequiticayo].’ ”  </div>
<div class='psalmlabel' id='LK14_0'> 14</div>
<div class='s'>Jesús quichicajqui se tlacatl catli tejtemiyaya </div>
<div class='p'>
<span class="verse" id="LK14_1">1&#160;</span>Huan se sábado, nopa tonali quema israelitame mosiyajquetzaj, Jesús yajqui tlacuato ichaj se tlayacanca fariseo, huan sequinoc fariseos quitlachiliyayaj ica cuidado sesen tlatoctzi. 
<span class="verse" id="LK14_2">2&#160;</span>Huan itztoya nepa iixpa Jesús se tlacatl catli tejtemiyaya. 
<span class="verse" id="LK14_3">3&#160;</span>Huan Jesús quintlatzintoquili nopa tlamachtiani tlen itlanahuatilhua Moisés huan nopa fariseos: </div>
<div class='p'>―¿Itlanahuatilhua Moisés techcahuilíaj ma tiquinchicahuaca masehualme ipan tonali para ma timosiyajquetzaca o ma amo tiquinchicahuaca? </div>
<div class='p'>
<span class="verse" id="LK14_4">4&#160;</span>Huan inijuanti amo molinijque. Huan Jesús quimaitzqui nopa tlacatl huan quichicajqui. Huan quiilhui ma yohui. 
<span class="verse" id="LK14_5">5&#160;</span>Huan teipa Jesús quinilhui: </div>
<div class='p'>―Sintla amoburro o amotoro catli quimati tlaxahua huetzisquía ipan se pila, ¿amo anquiquixtisquíaj nimantzi masque ipan sábado? </div>
<div class='p'>
<span class="verse" id="LK14_6">6&#160;</span>Huan inijuanti amo tleno quinanquilijque. </div>
<div class='s'>Tlanotzalme ipan se nenamictili </div>
<div class='p'>
<span class="verse" id="LK14_7">7&#160;</span>Huan Jesús quiitac nopa masehualme quitlapejpeniyayaj nopa siyas catli más quipixqui tlatlepanitacayotl campa mesas, huajca pejqui quinpohuilía se huicalotl tlen se tlacatl catli quinnotztoya masehualme ipan se tlacualistli. Quinilhui: </div>
<div class='p'>
<span class="verse" id="LK14_8">8&#160;</span>―Quema se anmechnotzas ipan se tlacualistli tlen nenamictili, amo xijtemoca nopa siya campa quipiya más tlatlepanitacayotl pampa huelis teipa ajsis seyoc tlanotzali catli achi más monequi quitlepanitase que ta. 
<span class="verse" id="LK14_9">9&#160;</span>Huan huelis monequis para yaya catli anmechnotztoc hualas campa ta huan mitzilhuis: ‘Xijmaca mosiya ni tlacatl catli ajsico.’ Huan nelía timopinahuas huan monequis tijtemoti tlen hueli siya para ipan timosehuis. 
<span class="verse" id="LK14_10">10&#160;</span>Quema se anmechnotzas xiyaca ipan se tlacualistli, achi cuali ximosehuica campa amo más cuali huan teipa huelis hualas yaya catli mitznotzqui huan mitzilhuis: ‘Nohuampox, ximosehuiqui ipan nopa siya catli achi cuali.’ Huan quej nopa mitzhueyitlalis iniixpa nochi catli mosehuíaj campa mesa. 
<span class="verse" id="LK14_11">11&#160;</span>Pampa masehualme catli mohueyimatij ica ininseltzitzi ama, teipa Toteco quinpinahualtis. Huan catli moechcapantlalíaj ama, Toteco teipa quinhueyitlalis. </div>
<div class='p'>
<span class="verse" id="LK14_12">12&#160;</span>Huan nojquiya Jesús quiilhui nopa tlacatl catli quinnotztoya para ma tlacuaca ichaj: </div>
<div class='p'>―Quema titemaca se tlacualistli, amo xiquinnotza mohuampoyohua, o moicnihua, o mohuicalhua, o mocalnechcahua catli más quipiyaj tomi, pampa inijuanti teipa mitznotzase ipan se tlacualistli para mitzcuepilise nopa favor. 
<span class="verse" id="LK14_13">13&#160;</span>Pero quema tijpiya se tlacualistli, xiquinnotza catli teicneltzitzi huan catli metzcototique huan catli xocuetzitzi huan catli popoyotzitzi, 
<span class="verse" id="LK14_14">14&#160;</span>pampa inijuanti amo hueli mitzcuepilise. Huan Toteco mitztiochihuas huan mitztlaxtlahuis quema moyolcuise nochi masehualme catli itztoque xitlahuaque iixpa. </div>
<div class='s'>Nopa hueyi tlacualistli </div>
<div class='p'>
<span class="verse" id="LK14_15">15&#160;</span>Huan se tlacatl catli mosehuiyaya campa mesa ihuaya Jesús quicajqui catli quiijto huan quiilhui: </div>
<div class='p'>―Cuali quipantis catli mosehuis huan tlacuas nepa campa Toteco Dios tlanahuatía. </div>
<div class='p'>
<span class="verse" id="LK14_16">16&#160;</span>Huan Jesús quiilhui: </div>
<div class='p'>―Se tlacatl temacayaya se hueyi tlacualistli huan quinnotzqui miyac ma tlacuatij. 
<span class="verse" id="LK14_17">17&#160;</span>Huan quema ya cualtitoya nochi tlacualistli, huajca quititlanqui itequipanojca ma yohui ma quinilhuiti nopa tlanotzalme: ‘Xihualaca pampa nochi mocualtlalijtoc.’ 
<span class="verse" id="LK14_18">18&#160;</span>Huan nochi nopa tlanotzalme pejque motechtíaj. Nopa catli achtihui quiilhui nopa tetequipanojquetl: ‘Nijcojqui se tlali, huan monequi niyas niquitati. Techtlapojpolhui, pero amo huelis niyas.’ 
<span class="verse" id="LK14_19">19&#160;</span>Huan seyoc quiilhui: ‘Niquincojtoc macuili pares torojme para tlapoxonise, huan monequi niyas niquinyejyecoti sintla tequitij cuali. Techtlapojpolhui, pero amo huelis niyas campa nopa tlacualistli.’ 
<span class="verse" id="LK14_20">20&#160;</span>Huan seyoc quiilhui: ‘Nel amanoc nimosihuajti huan yeca amo huelis niyas.’ </div>
<div class='p'>
<span class="verse" id="LK14_21">21&#160;</span>“Huan nopa tetequipanojquetl mocuepqui huan quiyolmelajqui iteco nochi catli quiijtojtoyaj. Huan nopa tetata cualanqui pampa amo aqui hualajqui. Huajca quiilhui itequipanojca: ‘Nimantzi xiya tianquis huan xiya ipan nochi callejtipa ipan toaltepe, huan xiquinhualica nochi catli teicneltzitzi, huan catli metzcototique, huan catli xocuetzitzi huan catli popoyotzitzi para ma hualaca ipan totlacualis.’ 
<span class="verse" id="LK14_22">22&#160;</span>Huan nopa tetequipanojquetl yajqui huan teipa mocuepqui, huan quiilhui: ‘Noteco, ya nijchijqui catli techilhui huan miyac niquinhualicac, pero noja mocahua siyas.’ 
<span class="verse" id="LK14_23">23&#160;</span>Huan nopa tlacatl quiilhui itequipanojca: ‘Xiya ipan ojojteno huan ipan mili huan xiquinfuerzajhuiti masehualme ma hualaca para ma temi nochaj. 
<span class="verse" id="LK14_24">24&#160;</span>Huan nimitzilhuía, niyon se inijuanti catli achtihui niquinnotzqui amo quiyecos notlacualis.’ ” </div>
<div class='s'>Tlaijiyohuise catli quitoquilise Cristo </div>
<div class='p'>
<span class="verse" id="LK14_25">25&#160;</span>Huan tlahuel miyaqui masehualme nejnemiyayaj ihuaya Jesús ipan ojtli, huan yaya moicancuepqui huan quinilhui: 
<span class="verse" id="LK14_26">26&#160;</span>“Sintla se quinequi nechtoquilis, monequi nechicnelis tlahuel miyac huan amo quen quiicnelía itata, huan inana, huan isihua, huan iconehua, huan iicnihua. Quena, monequi nechicnelis más miyac que ya moicnelía, pampa sintla amo quen nopa nechicnelía, amo huelis elis nomomachtijca. 
<span class="verse" id="LK14_27">27&#160;</span>Se nomomachtijca monequi elis quen se masehuali catli quihuicatiya icuamapel para ipan miquis. Sintla amo quej nopa nechtoquilía mocualtlalijtoc para miquis pampa nechneltoca na, amo huelis elis nomomachtijca. </div>
<div class='p'>
<span class="verse" id="LK14_28">28&#160;</span>“Sintla se tlen amojuanti quinequi quichihuas se hueyi cali, huajca achtihui mosehuis huan quipohuas quesqui tomi monequis para quimatis sintla quiaxilía para quitlamiltis. 
<span class="verse" id="LK14_29">29&#160;</span>Pampa sintla amo moilhuía quesqui ipati achtihui, huelis san quitzinpehualtis nopa cali huan tlamis itomi. Huan nochi quiitase para amo huelqui quitlamiltis huan quihuihuiitase. 
<span class="verse" id="LK14_30">30&#160;</span>Quiijtose: ‘Ne tlacatl pejqui quichihua se cali, pero amo huelqui quitlamilti.’ </div>
<div class='p'>
<span class="verse" id="LK14_31">31&#160;</span>“Huan sintla itztoc se tlanahuatijquetl catli quinequi mohuilanas ihuaya seyoc, ¿amo mosehuis huan moilhuis achtihui sintla nopa diez mil soldados catli quinpiya huelis quitlanise nopa seyoc tlanahuatijquetl catli quinpixtoc veinte mil soldados? 
<span class="verse" id="LK14_32">32&#160;</span>Huan sintla quiitas para amo huelis quintlanise, quema quihuejcaitas nopa tlanahuatijquetl huala ica isoldados, nimantzi quintitlanis tlacame ma quicamanalhuitij, huan san sejco quisencahuase quenicatza huelis moyoltlalise. 
<span class="verse" id="LK14_33">33&#160;</span>Huajca ximoilhuica, monequi xijcahuaca nochi catli anquipiyaj para anmochihuase annomomachtijcahua. </div>
<div class='s'>Istatl amo ipati sintla amo poyec </div>
<div class='p'>
<span class="verse" id="LK14_34">34&#160;</span>“Istatl nelía cuali, pero sintla ayacmo poyec, ¿quenicatza huelis tlapoyeltisoc sempa? 
<span class="verse" id="LK14_35">35&#160;</span>Sintla ayacmo poyec amo hueli tijtequihuise para tlacualistli. Niyon hueli tijtequihuise ipan tlali, o ipan yamanic tlali para toctli. San monequi tijtepehuase. Nochi amojuanti anquipiyaj amonacas, huajca xijtlacaquilica catli nimechilhuía.”  </div>
<div class='psalmlabel' id='LK15_0'> 15</div>
<div class='s'>Nopa borrego catli mocuapolo </div>
<div class='p'>
<span class="verse" id="LK15_1">1&#160;</span>Huan monechcahuiyayaj campa Jesús para quitlacaquilise nochi nopa tlacame catli tlainanque impuesto huan catli miyac tlajtlacoli quichijtoyaj. 
<span class="verse" id="LK15_2">2&#160;</span>Huajca nopa fariseos huan tlamachtiani tlen itlanahuatilhua Moisés pejque quitelhuíaj huan quiijtojque: </div>
<div class='p'>―Ni tlacatl Jesús quinselía tlacame catli quichihuaj miyac tlajtlacoli huan hasta yaya tlacua ininhuaya. </div>
<div class='p'>
<span class="verse" id="LK15_3">3&#160;</span>Huajca Jesús quinpohuili ni huicalotl: 
<span class="verse" id="LK15_4">4&#160;</span>“Sintla se tlen amojuanti quinpiyasquía cien borregojme huan se polihuisquía, ¿amo quicahuasquía nopa noventa y nueve campa potrero huan quiontemosquía nopa se catli polijtoc hasta quipantis? 
<span class="verse" id="LK15_5">5&#160;</span>Huan quema quipantis, quiajcolpantlalis ica paquili para quihuicas ichaj. 
<span class="verse" id="LK15_6">6&#160;</span>Huan quema ajsiti ichaj, quinnotzas ihuampoyohua huan icalnechcahua, huan quinilhuis: ‘Xipaquica nohuaya pampa ya nijpanti nopilborrego catli mocuapolojtoya.’ 
<span class="verse" id="LK15_7">7&#160;</span>Nimechilhuía, san se eltoc nepa ilhuicac. Nepa onca más paquilistli ica se tlajtlacolchijquetl catli moyolpatla huan quicahua itlajtlacolhua que ica noventa y nueve catli moilhuíaj ya itztoque xitlahuaque iixpa Toteco, huan amo monequi moyolpatlase. </div>
<div class='s'>Nopa tomi catli poli </div>
<div class='p'>
<span class="verse" id="LK15_8">8&#160;</span>“Huan sintla se sihuatl quipiyasquía majtlactli plata tomi huan quipolosquía se, ¿amo quitlatisquía se tlahuili, huan tlachpanasquía cuali calijtic huan quitemosquía cuali hasta quipantis? 
<span class="verse" id="LK15_9">9&#160;</span>Huan quema quipantis, huajca quinnotzas ihuampoyohua huan icalnechcahua huan quinilhuis: ‘Xipaquica nohuaya pampa ya nijpanti nopa tomi catli nijpolojtoya.’ 
<span class="verse" id="LK15_10">10&#160;</span>Huan nimechilhuía, quej nopa paquij itequihuajcahua Toteco quema se tlajtlacolchijquetl moyolpatla huan quicajtehua itlajtlacolhua.” </div>
<div class='s'>Nopa telpocatl catli monejnencachijqui </div>
<div class='p'>
<span class="verse" id="LK15_11">11&#160;</span>Huan Jesús quinilhui: “Se tlacatl quinpixtoya ome itelpocahua, 
<span class="verse" id="LK15_12">12&#160;</span>huan yaya catli teipan ejquetl quiilhui itata: ‘Papá, techmaca ama nochi catli elis noaxca quema timiquis.’ Huajca nopa tetata quitlajcoxelo catli quipixtoya, huan quimacac catli iaxcatisquía. 
<span class="verse" id="LK15_13">13&#160;</span>Huan amo huejcajqui nopa telpocatl teipan ejquetl quisentili nochi catli iaxca huan quistejqui para yas huejca ipan seyoc tlali. Huan nepa san quiahuilsosoloto nochi itomi ica tlamantli catli fiero. 
<span class="verse" id="LK15_14">14&#160;</span>Huan quema ya quitlamiltijtoya nochi itomi, ajsico se hueyi mayantli ipan nopa tlali, huan nopa telpocatl amo quipixqui tomi para itlacualis. 
<span class="verse" id="LK15_15">15&#160;</span>Huan quitemoto tequitl ica se catli nepa ehua, huan yaya quititlanqui ma quintlamacati ipitzohua. 
<span class="verse" id="LK15_16">16&#160;</span>Huan nopa telpocatl nelía mayanayaya hasta quinequiyaya quicuas nopa epetlatl catli quicuayayaj pitzome, pampa amo aqui quimacayaya catli quicuas. 
<span class="verse" id="LK15_17">17&#160;</span>Pero quema pejqui monejnehuilía, quielnamijqui quenicatza eltoya nepa ichaj huan moilhui: ‘Nochi itequipanojcahua notata quipiyaj hasta mocahua catli quicuase, huan na nica nimayancamictinemi. 
<span class="verse" id="LK15_18">18&#160;</span>Niquisas nica huan niyas campa notata huan niquilhuis: Papá, na nitlajtlacolchijtoc iixpa Toteco Dios huan moixpa. 
<span class="verse" id="LK15_19">19&#160;</span>Ayacmo quinamiqui para techitas quen nimocone. San techcahuili ma nimitztequipano. Quej nopa moilhui para quiilhuis itata.’ 
<span class="verse" id="LK15_20">20&#160;</span>Huan yaya quistejqui huan yajqui ichaj itata. </div>
<div class='p'>“Pero quema ayamo onajsiyaya ichaj, itata quihuejcaitac huan quitlasojtlac. Huan itata motlalojtejqui, huan quicuanajnahuajqui huan quitzoponi. 
<span class="verse" id="LK15_21">21&#160;</span>Huan nopa telpocatl quiilhui: ‘Papá, nitlajtlacolchijtoc iixpa Toteco Dios huan moixpa, huan ayacmo quinamiqui para techitas quen nimocone.’ 
<span class="verse" id="LK15_22">22&#160;</span>Pero itata quinnotzqui itequipanojcahua huan quinilhui: ‘Nimantzi, xijhualicaca nopa yoyomitl catli achi cuali para ma moquentis notelpoca. Huan xijhualicaca se anillo para imax huan xijhualicaca tecactli para ma motlalili. 
<span class="verse" id="LK15_23">23&#160;</span>Huan xijhualicaca nopa pilhuacaxtzi catli achi más tomahuac huan xijmictica. Ma tijcuaca huan ma tiilhuichihuaca, 
<span class="verse" id="LK15_24">24&#160;</span>pampa ni nocone eltoya quen mictoya, huan ama quen moyolcuitoc. Polijtoya huan ama ya tijpantijque.’ Huajca inijuanti pejque ilhuichihuaj. </div>
<div class='p'>
<span class="verse" id="LK15_25">25&#160;</span>“Huan iachtihui ejca cone tequitiyaya mila. Huan quema monechcahuico ichaj, quicajqui tlatzotzonali huan masehualme catli mijtotiyayaj. 
<span class="verse" id="LK15_26">26&#160;</span>Huan quinotzqui se tequipanojquetl huan quitlatzintoquili tlaque oncayaya ipan ichaj. 
<span class="verse" id="LK15_27">27&#160;</span>Huan itequipanojca quiilhui: ‘Moicni mocuepqui huan motata quimicti nopa pilhuacaxtzi catli achi más tomahuac pampa mocuepqui ica cuali huan amo tleno más fiero ipantic.’ 
<span class="verse" id="LK15_28">28&#160;</span>Huan nopa achtihui ejquetl nelía cualanqui huan amo quinequiyaya calaquis ichaj. Huan itata hualajqui huan quiilhui ica cuali ma calaqui. 
<span class="verse" id="LK15_29">29&#160;</span>Pero nopa achtihui ejquetl quiilhui itata: ‘Xiquita, nimitztequipanojtoc para miyac xihuitl huan nochipa nijchijtoc catli technahuatijtoc. Pero amo quema techmacatoc se chivo para ma niilhuichihua ica nohuampoyohua. 
<span class="verse" id="LK15_30">30&#160;</span>Pero quema mocuepqui ne motelpoca catli quiahuilsosoloto nochi motomi ica ahuilnenca sihuame, ta tijselía ica cuali, huan tijmictijtoc nopa pilhuacaxtzi catli achi tomahuac para ma quicua.’ </div>
<div class='p'>
<span class="verse" id="LK15_31">31&#160;</span>“Huan itata quiilhui: ‘Nocone, nochi tonali tiitztoc nohuaya huan nochi catli nijpiya moaxca. 
<span class="verse" id="LK15_32">32&#160;</span>Pero monequi tiilhuichihuase huan tijpiyase paquilistli, pampa eltoya quen ya mictoya moicni, huan ama eltoc quen moyolcuitoc sempa. Huan polijtoya huan ama ya tijpantijque.’ ”  </div>
<div class='psalmlabel' id='LK16_0'> 16</div>
<div class='s'>Nopa tlayacanquetl ipan ichaj iteco </div>
<div class='p'>
<span class="verse" id="LK16_1">1&#160;</span>Huan Jesús nojquiya quincamanalhui imomachtijcahua huan quinilhui: “Itztoya se tominpixquetl catli quipixtoya se itlayacanca tequipanojca ipan ichaj catli quimocuitlahui nochi catli iaxca. Huan sequinoc quiyolmelajque para itlayacanca tequipanojca san quiahuilpolohuayaya nochi catli quipixqui. 
<span class="verse" id="LK16_2">2&#160;</span>Huajca nopa rico quinotzqui itlayacanca tequipanojca huan quiilhui: ‘¿Tlaque ya ni ica catli mitztelhuíaj masehualme? Techsencahuili se amatl ica nochi cuentas huan ica nochi catli tijchijtoc, pampa ayacmo huelis techtequipanos ipan nochaj.’ </div>
<div class='p'>
<span class="verse" id="LK16_3">3&#160;</span>“Huajca nopa tlayacanca tequipanojquetl moilhui: ‘¿Tlaque nijchihuas para ica nipanos? Noteco ayacmo nechcahuilis ma nijtequipanos. Amo nijpiya tetili para nitequitis chicahuac huan nimopinahua para nimotlaejehuis. 
<span class="verse" id="LK16_4">4&#160;</span>Ya nijmati catli nijchihuas. Nijsencahuas para masehualme ma nechselica quen niininhuampox quema ayacmo huelis nijtequipanos noteco.’ </div>
<div class='p'>
<span class="verse" id="LK16_5">5&#160;</span>“Huan nopa tlayacanquetl quinnotzqui sesen nopa tlacame catli quitlahuiquiliyayaj iteco. Huan pejqui ica yaya catli achtihui huan quiilhui: ‘¿Quesqui tijtlahuiquilía noteco?’ 
<span class="verse" id="LK16_6">6&#160;</span>Huan quiijto: ‘Nitlahuica cien tambores tlen aceite.’ Huan nopa tlayacanquetl quiilhui: ‘Xijhuica nopa mocuenta huan nimantzi xijsencahua seyoc mocuenta catli quiijtos san tijtlahuiquilía cincuenta tambores.’ 
<span class="verse" id="LK16_7">7&#160;</span>Huan nopa tlayacanquetl quiilhui seyoc: ‘¿Quesqui tijtlahuiquilía noteco?’ Huan quiijto: ‘Nijtlahuiquilía cien tlatamachihuali tlen trigo.’ Huan nopa tlayacanquetl quiilhui: ‘Xijhuica nopa mocuenta huan techmaca seyoc amatl campa tiquijcuilo san tijtlahuiquilía ochenta tlatamachihuali.’ 
<span class="verse" id="LK16_8">8&#160;</span>Teipa iteco quimatqui catli quichijtoya huan quiijto para itlayacanca tequipanojca nelía monexti tlalnamiqui para tlacajcayahuas para huelis mohuicas cuali ica sequinoc. Huan ama nojquiya sequinoc masehualme monextíaj más tlalnamiquij ica catli quinchihuilíaj sequinoc que anmasehualme catli anquipiyaj tlahuili. </div>
<div class='p'>
<span class="verse" id="LK16_9">9&#160;</span>“Huan nimechilhuía achi cuali xijtequihuica amotomi nica ipan ni tlaltipactli para xiquinpalehuica catli teicneltzitzi huan para anmohuicase ica catli cuajcualme. Huan teipa quema tlamis amotomi, anmechselise campa masehualme itztose para nochipa. </div>
<div class='p'>
<span class="verse" id="LK16_10">10&#160;</span>“Se masehuali catli elis temachtli ica pilquentzi catli seyoc quicahua imaco, nojquiya elis temachtli quema quicahuas miyac imaco. Huan sintla se tlachtequis quema seyoc quicahua quentzi imaco, nojquiya tlachtequis quema quicahuas miyac imaco. 
<span class="verse" id="LK16_11">11&#160;</span>Huan sintla amo antemachme para cuali anquitequihuise nopa tomi catli anquipiyaj ipan ni tlaltipactli, Toteco amo anmechcahuilis amomaco tlamantli catli nelía ipati. 
<span class="verse" id="LK16_12">12&#160;</span>Huan sintla amo antemachme quema anquitequihuíaj tomi catli iaxca seyoc, ¿ajqueya anmechmacas catli elis amoaxca amojuanti? </div>
<div class='p'>
<span class="verse" id="LK16_13">13&#160;</span>“Amo aqui huelis quintequipanos ome itecohua pampa quicualancaitas se huan quiicnelis ne se. Huan ica se quitoquilis, pero ica ne se quitlahuelcahuas. San se, amo huelis anquitequipanose Toteco Dios huan tomi.” </div>
<div class='p'>
<span class="verse" id="LK16_14">14&#160;</span>Huan quicaquiyayaj icamanal nopa fariseos catli tlahuel quinejque moricojchihuase huan inijuanti pejque quihuihuiitaj. 
<span class="verse" id="LK16_15">15&#160;</span>Huan Jesús quinilhui: “Iniixpa masehualme anfariseos anmochihuaj quen ancuajcualme, pero Toteco quimati para fiero amoyolo. Tlamantli catli masehualme quitlepanitaj, Toteco amo quinequi quiitas. </div>
<div class='s'>Quisas melahuac catli nopa tlanahuatilme quiijtohuaj </div>
<div class='p'>
<span class="verse" id="LK16_16">16&#160;</span>“Quipixque tequiticayotl itlanahuatilhua Moisés huan inintlajcuilol itlajtol pannextijcahua Toteco hasta ajsico Juan catli tecuaaltiyaya. Pero Juan pejqui tlacamanalhuía tlen itlanahuatilis Toteco huan hasta ama noja ya nopa titlacamanalhuíaj. Huan eltoc quen nochi masehualme mocuatetzopaj pampa tlahuel quinequij calaquise ipan itlanahuatilis. </div>
<div class='p'>
<span class="verse" id="LK16_17">17&#160;</span>“Pero nopa amo quinequi quiijtos itlanahuatilhua Moisés ayacmo quipiyaj inintequi. Noja quisas melahuac sesen piltlamantzitzi catli quiijtohua itlanahuatilhua, masque panotehuas ilhuicac huan tlaltipactli. </div>
<div class='s'>Se tlacatl ma amo quicahua isihua </div>
<div class='p'>
<span class="verse" id="LK16_18">18&#160;</span>“Sintla se tlacatl quicahua isihua huan mosansejcotilis ica seyoc, huajca nopa tlacatl momecatía. Huan sintla se tlacatl mosansejcotilis ica se sihuatl catli quicajtejtoc ihuehue, huajca nopa tlacatl nojquiya momecatía. </div>
<div class='s'>Se tominpixquetl huan Lázaro </div>
<div class='p'>
<span class="verse" id="LK16_19">19&#160;</span>“Itztoya se tominpixquetl catli mojmostla moquentiyaya iyoyo morado catli nelía patiyo. Huan mojmostla quipiyayaya se hueyi tlacualistli ica nochi catli huelic quinequiyaya. 
<span class="verse" id="LK16_20">20&#160;</span>Huan nojquiya itztoya se motlaejehuijquetl teicneltzi catli itoca Lázaro catli mojmostla mosehuiyaya icalteno nopa tominpixquetl. Huan Lázaro quipixtoya miyac cocome ipan itlacayo. 
<span class="verse" id="LK16_21">21&#160;</span>Huan hualayayaj chichime huan quipipitzohuayayaj icocohua. Huan tlahuel mayanayaya huan quinequiyaya quicuas nopa pantlatlapatztli catli huetziyaya imesaitla nopa tominpixquetl. 
<span class="verse" id="LK16_22">22&#160;</span>Huan quema ajsic hora, Lázaro catli teicneltzi mijqui huan hualajque itequihuajcahua Toteco huan quihuicaque campa tlayejyectzi campa Abraham itztoc. Huan nojquiya mijqui nopa tominpixquetl huan masehualme quitlalpachojque. 
<span class="verse" id="LK16_23">23&#160;</span>Huan teipa ipan tlitl nepa mictla, tlahuel tlaijiyohuiyaya nopa tominpixquetl, huan ica huejca quitlachili Abraham ihuaya Lázaro. 
<span class="verse" id="LK16_24">24&#160;</span>Huajca camanaltic chicahuac nopa tominpixquetl huan quiijto: ‘Notata Abraham, techtlasojtla. Xijtitlani Lázaro ma quixoloni imacpilyecapa huan ma quiseseliqui nonenepil pampa nelnelía nitlaijiyohuía miyac ipan ni tlitl.’ 
<span class="verse" id="LK16_25">25&#160;</span>Pero Abraham quiilhui: ‘Nocone, xiquelnamiqui quema tiitztoya ipan tlaltipactli, tijpixtoya miyac tlamantli catli cuali huan Lázaro quipanoc miyac tlaohuijcayotl. Ama yaya quipiya paquilistli, huan ta titlaijiyohuía. 
<span class="verse" id="LK16_26">26&#160;</span>Nojquiya onca se hueyi tlalostotl tlatlajco tojuanti huan sintla se catli nica quinequisquía yas campa tiitztoc, amo huelis. Huan amo aqui catli itztoque nopona huelis hualas nica campa tojuanti tiitztoque.’ </div>
<div class='p'>
<span class="verse" id="LK16_27">27&#160;</span>“Huan nopa tominpixquetl nepa mictla quiilhui: ‘Huajca, notata, nimitztlajtlanía ica nochi noyolo, xijtitlani Lázaro nepa ichaj notata. 
<span class="verse" id="LK16_28">28&#160;</span>Pampa niquinpiya macuilti noicnihua. Ma quinilhuiti quenicatza eltoc nica para ma amo hualaca campa masehualme tlaijiyohuíaj miyac.’ 
<span class="verse" id="LK16_29">29&#160;</span>Pero Abraham quiilhui: ‘Moicnihua quipiyaj nopa amatlapohuali tlen Icamanal Toteco catli Moisés huan itlajtol pannextijcahua quiijcuilojque. Ma quitlacaquilica catli quiijtohua.’ 
<span class="verse" id="LK16_30">30&#160;</span>Pero nopa tominpixquetl quiilhui: ‘¡Amo! Notata Abraham, inijuanti amo quichihuilíaj cuenta. Pero sintla se catli mictoya moyolcuis huan quincamanalhuis, huajca moyolpatlase huan quicahuase inintlajtlacolhua.’ 
<span class="verse" id="LK16_31">31&#160;</span>Pero Abraham quiilhui: ‘Sintla inijuanti amo quitlacaquilíaj catli Moisés huan itlajtol pannextijcahua tlajcuilojque, nojquiya amo quichihuilise cuenta icamanal se catli ya mictoc huan moyolcuis.’ ”  </div>
<div class='psalmlabel' id='LK17_0'> 17</div>
<div class='s'>Masehualme ma amo tlajtlacolchihuaca </div>
<div class='p'>
<span class="verse" id="LK17_1">1&#160;</span>Huan Jesús quinilhui imomachtijcahua: “Nochipa oncas tlamantli catli teyoltilanas ma tlajtlacolchihuaca. Pero más hueyi tlatzacuiltili quichiyas nopa masehuali catli quiyoltilanas seyoc. 
<span class="verse" id="LK17_2">2&#160;</span>Más cuali quema ayamo quichihua nopa miyac tlajtlacoli, ma moquechilpi imetl huan ma misahuiti ipan hueyi atl para amo quichihualtis ma tlajtlacolchihua se catli noaxca huan ayamo quipiya tetili. 
<span class="verse" id="LK17_3">3&#160;</span>Ximotlachilica catli anquichihuaj. </div>
<div class='p'>“Sintla moicni mitzixpanos, huajca xiquilhui catli quichijtoc. Huan sintla yaya moyolcuepas ica catli quichijtoc, huajca xijtlapojpolhui. 
<span class="verse" id="LK17_4">4&#160;</span>Huan sintla yaya mitzixpanos chicompa ipan se tonal huan sesen huelta mocuepas huan quiijtos: ‘Techtlapojpolhui catli amo cuali nimitzchihuilijtoc’, huajca sesen huelta xijtlapojpolhui.” </div>
<div class='s'>Monequi más tijneltocase Toteco </div>
<div class='p'>
<span class="verse" id="LK17_5">5&#160;</span>Huan itlayolmelajcahua Tohueyiteco Jesús quiilhuijque: </div>
<div class='p'>―Techpalehui ma moscalti totlaneltoquilis. </div>
<div class='p'>
<span class="verse" id="LK17_6">6&#160;</span>Huan Tohueyiteco quinilhui: </div>
<div class='p'>―Sintla tijpiya tlaneltoquilistli catli moscaltía quen se ipilxinajcho mostaza, huelis tiquilhuis ni hueyi cuahuitl: ‘Ximoquixti huan ximotoca ipan hueyi atl’, huan ni cuahuitl anmechneltoquilis. </div>
<div class='s'>Quinamiqui ma tijtequipanoca Toteco </div>
<div class='p'>
<span class="verse" id="LK17_7">7&#160;</span>“Sintla itequipanojca se tlacatl tlamehua ipan imil o quinmocuitlahuía iborregojhua, huan teipa quitlamiltis itequi huan mocuepas ichaj, iteco amo quiilhuía: ‘Xihuala huan ximosehui para titlacuas.’ 
<span class="verse" id="LK17_8">8&#160;</span>¡Amo! Quema yaya hualas, iteco quiilhuis: ‘Xijsencahua catli nijcuas huan techtequili huan teipa ta titlacuas.’ 
<span class="verse" id="LK17_9">9&#160;</span>Huan teipa iteco amo monequi quitlascamatis pampa quichijqui catli quinahuati, pampa nopa itequi para quichihuas mojmostla. 
<span class="verse" id="LK17_10">10&#160;</span>Huan quej nopa eltoc ica amojuanti, pampa anitequipanojcahua Toteco. Huan quema anquichihuaj nochi catli anmechnahuatía, xiquilhuica: ‘Toteco, amo quinamiqui techtlascamatis pampa tojuanti timoaxcahua huan san tijchijtoque catli quinamiqui tijchihuase.’ ” </div>
<div class='s'>Jesús quinchicajqui majtlactli tlacame </div>
<div class='p'>
<span class="verse" id="LK17_11">11&#160;</span>Huan Jesús noja nejnemiyaya ipan ojtli para altepetl Jerusalén huan panotinenqui nopa nepantipa tlatlajco estado Galilea huan estado Samaria. 
<span class="verse" id="LK17_12">12&#160;</span>Huan calajqui ipan se rancho huan hualajque quinamiquicoj majtlactli tlacame catli tlacayo palaniyayaj. Inijuanti mohuejcaquetzque quen monequiyaya ica inincocolis, 
<span class="verse" id="LK17_13">13&#160;</span>huan quitzajtzilijque: </div>
<div class='p'>―Jesús, titlamachtijquetl, techtlasojtla huan techchicahua. </div>
<div class='p'>
<span class="verse" id="LK17_14">14&#160;</span>Huan quema Jesús quinitac, quinilhui: </div>
<div class='p'>―Xiyaca ximonextitij iixpa nopa totajtzi para ma quimatis anmochicajtoque. </div>
<div class='p'>Huan quema yohuiyayaj ipan ojtli campa totajtzi, nochi mochicajque tlen inincocolis masque eltoya nelfiero. 
<span class="verse" id="LK17_15">15&#160;</span>Huan se tlen nopa tlacame quiitac para Jesús ya quichicajtoya, huajca mocuepqui, chicahuac quihueyichijtihualayaya Toteco Dios. 
<span class="verse" id="LK17_16">16&#160;</span>Huan motlancuaixtlapacho iicxitla Jesús huan quitlascamatqui. Huan nopa tlacatl eliyaya se Samaria ejquetl. 
<span class="verse" id="LK17_17">17&#160;</span>Huan Jesús quiijto: </div>
<div class='p'>―¿Amo niquinchicajqui majtlactli masehualme? ¿Canque itztoque nopa seyoc chicnahui? 
<span class="verse" id="LK17_18">18&#160;</span>¿Amo aqui más quinequiyaya mocuepas para quihueyichihuas Toteco, san ni seyoc tlali ejquetl? </div>
<div class='p'>
<span class="verse" id="LK17_19">19&#160;</span>Huan Jesús quiilhui nopa tlacatl: </div>
<div class='p'>―Ximoquetza huan xiya mochaj. Timochicajqui pampa techneltocac. </div>
<div class='s'>Quema Toteco tlanahuatis </div>
<div class='p'>
<span class="verse" id="LK17_20">20&#160;</span>Huan sequin fariseos quitlatzintoquilijque Jesús quema hualas Toteco para tlanahuatis ipan ni tlaltipactli. Huan Jesús quinnanquili huan quinilhui: </div>
<div class='p'>―Quema Toteco tlanahuatis, amo oncas tlanextilijcayotl catli huelis anquiitase. 
<span class="verse" id="LK17_21">21&#160;</span>Huan amo aqui quiijtos: ‘Xiquitaca, nica Toteco tlanahuatía’ o ‘Nepa Toteco tlanahuatía’, pampa Toteco tlanahuatía ipan ininyolo masehualme. </div>
<div class='p'>
<span class="verse" id="LK17_22">22&#160;</span>Huan Jesús quinilhui imomachtijcahua: </div>
<div class='p'>―Ajsis se tonal quema anquinequise antechitase na catli niMocuepqui Masehuali huan anquinequise sempa anitztose nohuaya, pero amo huelis antechitase. 
<span class="verse" id="LK17_23">23&#160;</span>Huan masehualme anmechilhuise: ‘Xijtlachilitij nepa itztoc’, o ‘xijtlachiliquij nica itztoc’ pero amo cana xiyaca techtemotij. 
<span class="verse" id="LK17_24">24&#160;</span>Quen nochi hueli quiitaj quema tlapetlani ipan ilhuicactli huan tlahuía campa hueli, quej nopa nojquiya nochi nechitase na catli niMocuepqui Masehuali ipan nopa tonal quema nimocuepas ipan tlaltipactli. 
<span class="verse" id="LK17_25">25&#160;</span>Pero achtihui monequi para tlahuel nitlaijiyohuis, huan para masehualme catli ama itztoque nechhuejcamajcahuase. </div>
<div class='p'>
<span class="verse" id="LK17_26">26&#160;</span>“Quema nimocuepas ipan tlaltipactli elis quen eltoya quema Noé itztoya. 
<span class="verse" id="LK17_27">27&#160;</span>Ipan nopa tonali, masehualme tlacuayayaj, tlaiyayaj, mosihuajtiyayaj huan quisencahuayayaj para iniichpocahua ma monamictica. Quichihuayayaj nochi catli ipa momajtoyaj quichihuaj hasta nopa tonal quema Noé calajqui ipan cuaacali. Huan nopa tonal pejqui tlahuel tlaquiyahui huan tlatemic campa hueli hasta quintlamimicti nochi masehualme. </div>
<div class='p'>
<span class="verse" id="LK17_28">28&#160;</span>“Huan san se panoyaya quema Lot itztoya ipan tlaltipactli. Masehualme tlacuayayaj, tlaiyayaj, tlacohuayayaj, tlanemacayayaj, tlatojtocayayaj huan quichihuayayaj ininchajchaj. 
<span class="verse" id="LK17_29">29&#160;</span>Pero ipan nopa tonal quema Lot quisqui altepetl Sodoma, huetzqui tlitl ihuaya azufre huan quintlamitlati nochi nopa masehualme catli itztoyaj nepa. 
<span class="verse" id="LK17_30">30&#160;</span>Huan san se elis nojquiya ipan nopa tonal quema na catli niMocuepqui Masehuali nimonextis, amo oncas tlanextilijcayotl para anmechilhuis sintla se tlenijqui panos. </div>
<div class='p'>
<span class="verse" id="LK17_31">31&#160;</span>“Ipan nopa tonal sintla se itztos icalpani, ma cholo nimantzi. Ma amo temos huan calaquis calijtic para quihuicas catli iaxca. Huan catli itztose campa ininmila ma amo mocuepase ininchajchaj. 
<span class="verse" id="LK17_32">32&#160;</span>Xiquelnamiquica catli quipanoc isihua Lot. 
<span class="verse" id="LK17_33">33&#160;</span>Nojquiya nimechilhuía sintla se momanahuisnequi para amo miquis para na, quipolos ialma. Huan catli amo majmahuis para miquis para na, quimaquixtis ialma. </div>
<div class='p'>
<span class="verse" id="LK17_34">34&#160;</span>“Huan nimechilhuía, quema ajsis nopa tlayohua, ome itztose ipan se tlapechtli, huan notequipanojca quihuicas se huan ne se quicajtehuas nepa. 
<span class="verse" id="LK17_35">35&#160;</span>Huan ome sihuame tistose san sejco, huan quihuicas se huan nopa seyoc quicajtehuas. 
<span class="verse" id="LK17_36">36&#160;</span>Huan ome tlacame tequipanojtinemise ipan mili, huan nojquiya quihuicas se huan nopa seyoc quicajtehuas.” </div>
<div class='p'>
<span class="verse" id="LK17_37">37&#160;</span>Huan inijuanti quitlatzintoquilijque: </div>
<div class='p'>―Tohueyiteco, ¿canque panos ya ni? </div>
<div class='p'>Huan Jesús quinnanquili: </div>
<div class='p'>―Quen nochi quiitaj quema mosentilíaj tzopilome campa huetztoc se mijcatzi, nochi quiitase ya ni.  </div>
<div class='psalmlabel' id='LK18_0'> 18</div>
<div class='s'>Se cahual toahui huan se tequitiquetl </div>
<div class='p'>
<span class="verse" id="LK18_1">1&#160;</span>Huan Jesús quinilhui imomachtijcahua se huicalotl para quinnextilis cuali ma quisenhuiquilica motlatlajtía ica Toteco hasta yaya quinmacas catli quitlajtlaníaj. 
<span class="verse" id="LK18_2">2&#160;</span>Huan quinilhui: “Ipan se altepetl itztoya se tequitiquetl catli amo quitlepanitac Toteco huan amo quinchihuili cuenta masehualme. 
<span class="verse" id="LK18_3">3&#160;</span>Nojquiya itztoya se cahual toahui ipan nopa altepetl catli tlatoctzitzi quitlajtlaniyaya ma quitlajtolsencahua ica catli fiero icualancaitacahua quichihuilijtoyaj. 
<span class="verse" id="LK18_4">4&#160;</span>Huan miyacpa quitlajtlani nopa tequitiquetl huan amo quinequiyaya quipalehuis, pero teipa nopa tequitiquetl moilhui: ‘Masque amo nijtlepanita Dios huan amo niquinchihuilía cuenta masehualme, 
<span class="verse" id="LK18_5">5&#160;</span>pampa ni cahual toahui tlahuel nechcuatotonía, monequi nijtlajtolsencahuas xitlahuac quen monequi para ya, pampa tlatoctzitzi huala nechtlajtlanía huan ya nechyolaxiti.’ ” </div>
<div class='p'>
<span class="verse" id="LK18_6">6&#160;</span>Huan Tohueyiteco quinilhui: “Xijmachilica quenicatza nopa amo cual tequitiquetl moilhui quema quiijto quipalehuis nopa cahual toahui. 
<span class="verse" id="LK18_7">7&#160;</span>Noja más nimantzi Toteco tlatlajtolsencahuas catli xitlahuac para imasehualhua catli quintlapejpenijtoc sintla inijuanti motlatlajtíaj ica ya yohuali huan tonaya. Yaya amo motechtis huan quiijtos para mostla quichihuas. 
<span class="verse" id="LK18_8">8&#160;</span>Nimechilhuía, nimantzi quinpalehuis. Pero quema na catli niMocuepqui Masehuali nimocuepas, ¿quesqui masehualme noja nechneltocatose huan motlatlajtijtose ipan ni tlaltipactli?” </div>
<div class='s'>Ome tlacame motlatlajtitoj </div>
<div class='p'>
<span class="verse" id="LK18_9">9&#160;</span>Huan Jesús quinilhui ni huicalotl para masehualme catli mohueyimatiyayaj. Moilhuiyayaj ya itztoyaj xitlahuaque iixpa Toteco, huan yeca quincualancaitayayaj sequinoc pampa quinitayayaj para amo san se cuajcualme. Huan Jesús quiijto: 
<span class="verse" id="LK18_10">10&#160;</span>“Ome tlacame yajque ipan hueyi tiopamitl para motlatlajtitij ica Toteco. Se eliyaya se fariseo huan seyoc se tlacatl catli tlainanqui impuesto huan momatqui tlacajcayahua. 
<span class="verse" id="LK18_11">11&#160;</span>Huan nopa fariseo moquetzqui huan motlatlajti huan quiijto: ‘Toteco Dios, nimitztlascamati pampa amo niitztoc quen sequinoc. Inijuanti tlachtequij, momecatíaj huan quichihuaj catli amo cuali. Nojquiya nipaqui pampa amo niitztoc quen ni tlacatl catli nonechca itztoc catli tlainama impuesto huan tlacajcayahua. 
<span class="verse" id="LK18_12">12&#160;</span>Na nimosahua ompa ipan se semana huan nimitzmaca majtlactli por ciento tlen nochi catli nijpiya.’ 
<span class="verse" id="LK18_13">13&#160;</span>Pero nopa tlacatl catli tlainanqui impuesto moquetzqui ica huejca huan mohuijtzonqui pampa mopinahuayaya quitlananas itzonteco para quitlachilis ilhuicac. Huan yaya moyoltejtejtzonayaya ica tequipacholi huan quiijto: ‘Toteco techtlasojtla pampa miyac nijhuica tlajtlacoli moixpa.’ 
<span class="verse" id="LK18_14">14&#160;</span>Na nimechilhuía, Toteco quitlapojpolhui nopa tlacatl catli tlainanqui impuesto huan yaya yajqui ichaj xitlahuac iixpa Toteco, pero nopa fariseo, amo. Pampa nochi catli mohueyimatij, Toteco quinechcapantlalis huan nochi catli moechcapanohuaj iixpa Toteco, Toteco quinhueyitlalis.” </div>
<div class='s'>Jesús quintiochijqui coneme </div>
<div class='p'>
<span class="verse" id="LK18_15">15&#160;</span>Huan sihuame quinhualicayayaj campa Jesús ininpilconehua para ma quintlalili imax ininpani para quintiochihuas. Huan imomachtijcahua Jesús quinitaque huan quinajhuaque. 
<span class="verse" id="LK18_16">16&#160;</span>Pero Jesús quinnojnotzqui imomachtijcahua huan quinilhui: </div>
<div class='p'>―Xiquincahuilica coneme ma hualaca campa na. Amo xiquintzacuilica, pampa Toteco tlanahuatis ipan ininyolo masehualme catli nechselíaj quen ni coneme nechselíaj. 
<span class="verse" id="LK18_17">17&#160;</span>Huan aqui amo nechselía quen ni coneme quichihuaj, amo calaquis campa Toteco tlanahuatía. </div>
<div class='s'>Se tominpixquetl quicamanalhui Jesús </div>
<div class='p'>
<span class="verse" id="LK18_18">18&#160;</span>Huan hualajqui se tominpixquetl huan quitlatzintoquili Jesús: </div>
<div class='p'>―Ticuali tlamachtijquetl, ¿tlaque catli cuali monequi nijchihuas para Toteco nechmacas nemilistli para nochipa? </div>
<div class='p'>
<span class="verse" id="LK18_19">19&#160;</span>Huan Jesús quiilhui: </div>
<div class='p'>―¿Tijmati tlaque quiijtosnequi para technotza nicuali? San catli Dios nelía itztoc cuali. 
<span class="verse" id="LK18_20">20&#160;</span>Tijmati nopa tlanahuatilme: ‘Amo ximomecati, amo xitemicti, amo xitlachtequi huan amo aqui xiquistlacahui. Xiquintlepanita motata huan monana.’ </div>
<div class='p'>
<span class="verse" id="LK18_21">21&#160;</span>Huan yaya quiilhui Jesús: </div>
<div class='p'>―Nochi ya ni nijchijtihualajtoc hasta quema niconetzi nieliyaya. </div>
<div class='p'>
<span class="verse" id="LK18_22">22&#160;</span>Huan quema Jesús quicajqui ni, quiilhui: </div>
<div class='p'>―Sintla nelía tlen tiquijtohua, san se tlamantli noja mitzpolohua. Xijnemacati nochi catli moaxca huan xiquinmaca nopa tomi catli teicneltzitzi huan quej nopa tijpiyas catli ipati para moaxca nepa ilhuicac. Huan teipa xihuala huan techtoquili. </div>
<div class='p'>
<span class="verse" id="LK18_23">23&#160;</span>Pero quema nopa tlacatl quicajqui catli Jesús quiilhui, pejqui motequipachohua miyac pampa nelía quipixtoya tomi. 
<span class="verse" id="LK18_24">24&#160;</span>Huan Jesús quitlachili huan quiijto: </div>
<div class='p'>―Nelía ohui para masehualme catli tominpiyaj quicahuilise Toteco ma quinnahuati ipan ininyolo. 
<span class="verse" id="LK18_25">25&#160;</span>Ohui para se hueyi tlapiyali quen se camello ma pano ipan iixteyol se huitzmalotl, pero noja más ohui para se masehuali catli tominpiya calaquis ipan itlanahuatilis Toteco. </div>
<div class='p'>
<span class="verse" id="LK18_26">26&#160;</span>Huan inijuanti catli quicajque quiilhuijque: </div>
<div class='p'>―Huajca ¿ajqueya huelis momaquixtis tlen itlajtlacolhua? </div>
<div class='p'>
<span class="verse" id="LK18_27">27&#160;</span>Huan Jesús quinilhui: </div>
<div class='p'>―Nopa tlamantli catli masehualme amo hueli quichihuaj, Toteco quena, yajati quichihua. </div>
<div class='p'>
<span class="verse" id="LK18_28">28&#160;</span>Huan Pedro quiilhui: </div>
<div class='p'>―Xiquita, tijcajtejtoque nochi catli tijpixtoyaj para timitztoquilise. </div>
<div class='p'>
<span class="verse" id="LK18_29">29&#160;</span>Huan Jesús quinilhui: </div>
<div class='p'>―Nelía nimechilhuía nochi catli quicajtejtoc ichaj, o isihua, o iicnihua, o itatahua o iconehua para tepohuilis tlen itlanahuatilis Toteco, 
<span class="verse" id="LK18_30">30&#160;</span>quiselis miyac más ipan ni tonali huan ipan nopa tonali catli huala, quipiyas nemilistli catli yancuic para nochipa. </div>
<div class='s'>Jesús quiijto para masehualme quimictise </div>
<div class='p'>
<span class="verse" id="LK18_31">31&#160;</span>Huan Jesús quinhuicac nopa majtlactli huan ome imomachtijcahua iyoca huan quinilhui: “Xiquitaca, amantzi tiyohuij altepetl Jerusalén campa panos nochi catli nopa tlajtol pannextiani huejcajya quiijcuilojtoque para nopantis na catli niMocuepqui Masehuali. 
<span class="verse" id="LK18_32">32&#160;</span>Masehualme nechtemactilise ininmaco seyoc tlali ehuani huan nechhuihuiitase huan nechchihuilise catli fiero. Nechixchijchase, 
<span class="verse" id="LK18_33">33&#160;</span>huan nechhuitequise huan nechmictise, pero ica eyi tonati nimoyolcuis.” </div>
<div class='p'>
<span class="verse" id="LK18_34">34&#160;</span>Huan imomachtijcahua amo quimachilijque catli quinilhuiyaya pampa Toteco quitlatiyaya catli Jesús quiijtohuayaya para ma amo quimachilica. </div>
<div class='s'>Jesús quichicajqui se popoyotzi </div>
<div class='p'>
<span class="verse" id="LK18_35">35&#160;</span>Huan quema Jesús monechcahuiyaya altepetl Jericó, itztoya nepa se popoyotzi catli mosehuiyaya ojteno motlaejehuiyaya. 
<span class="verse" id="LK18_36">36&#160;</span>Huan quema nopa popoyotzi quincajqui nochi nopa miyaqui masehualme catli panoyayaj ihuaya Jesús, huajca quintlatzintoquili ajqueya huala. 
<span class="verse" id="LK18_37">37&#160;</span>Huan masehualme quiilhuijque para hualayaya Jesús catli ehua altepetl Nazaret. 
<span class="verse" id="LK18_38">38&#160;</span>Huan huajca nopa popoyotzi chicahuac quiijto: </div>
<div class='p'>―¡Jesús, tiiteipa ixhui Tlanahuatijquetl David tlen huejcajya, techtlasojtla! </div>
<div class='p'>
<span class="verse" id="LK18_39">39&#160;</span>Huan nopa masehualme catli tlayacanayayaj quiajhuaque huan quiilhuijque ma ayacmo molini, pero noja más tzajtzic: </div>
<div class='p'>―¡Jesús tiiteipa ixhui David, techtlasojtla! </div>
<div class='p'>
<span class="verse" id="LK18_40">40&#160;</span>Huan Jesús moquetzqui huan quinahuati se ma quihualiquili nopa popoyotzi. Huan quema ajsico, Jesús quitlatzintoquili: </div>
<div class='p'>
<span class="verse" id="LK18_41">41&#160;</span>―¿Tlaque tijnequi ma nimitzchihuilis? </div>
<div class='p'>Huan nopa tlacatl quiilhui: </div>
<div class='p'>―NohueyiTeco, nijnequi nitlachiyas sempa. </div>
<div class='p'>
<span class="verse" id="LK18_42">42&#160;</span>Huan Jesús quiilhui: </div>
<div class='p'>―¡Xitlachiya! Ya timochicajtoc pampa techneltocac. </div>
<div class='p'>
<span class="verse" id="LK18_43">43&#160;</span>Huan nimantzi tlachixtejqui, huan quitoquili Jesús ipan ojtli, quihueyichijtiyajqui Toteco Dios. Huan nochi nopa masehualme catli quiitaque catli panoc nojquiya quipaquilismacayayaj.  </div>
<div class='psalmlabel' id='LK19_0'> 19</div>
<div class='s'>Jesús huan Zaqueo </div>
<div class='p'>
<span class="verse" id="LK19_1">1&#160;</span>Huan Jesús calajqui ipan altepetl Jericó, pero san panotiquisato. 
<span class="verse" id="LK19_2">2&#160;</span>Huan itztoya nepa se tlacatl catli itoca Zaqueo. Yaya eliyaya se tlayacanquetl catli tlainama impuesto huan quipixqui miyac tomi. 
<span class="verse" id="LK19_3">3&#160;</span>Huan Zaqueo quichihuayaya campica para quiitas Jesús, pero amo huelqui pampa itztoyaj miyaqui masehualme catli quiyahualojtoyaj, huan Zaqueo amo huejcapantic. 
<span class="verse" id="LK19_4">4&#160;</span>Huajca Zaqueo motlalo huan tlayacanqui huan tlejcoto ipan se cuahuitl para huelis quiitas Jesús quema panos ojtipa. 
<span class="verse" id="LK19_5">5&#160;</span>Huan quema Jesús ajsico nepa, ajcotlachixqui ipan nopa cuahuitl huan quiitac Zaqueo huan quiilhui: </div>
<div class='p'>―Zaqueo, ximoisihuilti huan xitemo, pampa ama nimocahuas nepa mochaj. </div>
<div class='p'>
<span class="verse" id="LK19_6">6&#160;</span>Huajca nimantzi temoc, huan ica paquilistli quiseli Jesús ipan ichaj. 
<span class="verse" id="LK19_7">7&#160;</span>Huan quema masehualme quiitaque catli panoc, pejque quiejelnamiquij Jesús pampa yajqui quipaxalohua se tlacatl catli tlahuel tlajtlacolchihua. 
<span class="verse" id="LK19_8">8&#160;</span>Huan teipa Zaqueo moquetzqui iniixpa nochi huan quiilhui Tohueyiteco: </div>
<div class='p'>―Tohueyiteco, amantzi nimoyolpatlatoc. Nipehuas niquinmacas tlajco catli nijpiya ica inijuanti catli teicneltzitzi. Huan ica nochi catli niquincajcayajtoc huan niquinquixtili miyac tomi, niquincuepilis najpa imiyaca catli niquinquixtili. </div>
<div class='p'>
<span class="verse" id="LK19_9">9&#160;</span>Huan Jesús quinilhui nopa masehualme nepa: </div>
<div class='p'>―Ama momaquixti ni tlacatl tlen itlajtlacolhua pampa nechneltocac quen nojquiya Abraham nechneltocac. 
<span class="verse" id="LK19_10">10&#160;</span>Na catli niMocuepqui Masehuali nihualajtoc ipan ni tlaltipactli para niquintemos huan niquinmaquixtis masehualme catli mocuapolojtoyaj ipan inintlajtlacolhua. </div>
<div class='s'>Se tecojtli huan majtlactli tetequipanohuani </div>
<div class='p'>
<span class="verse" id="LK19_11">11&#160;</span>Huan nopa masehualme nochi quicaquiyayaj. Huan Jesús quinilhui se huicalotl pampa monechcahuiyaya Jerusalén, huan miyaqui masehualme moilhuiyayaj Toteco pehuasquía tlanahuatis nimantzi ipan ni tlaltipactli. 
<span class="verse" id="LK19_12">12&#160;</span>Huan Jesús quiijto: “Se tlacatl catli itztoya ipan se familia tlen tlanahuatiani quisayaya para yas ipan seyoc tlali catli huejca para quiselis tequiticayotl para tlanahuatis, huan teipa mocuepasquía. 
<span class="verse" id="LK19_13">13&#160;</span>Huan achtihui quinnotzqui majtlactli itequipanojcahua huan quinmacac sesen imiyaca tomi quen se tlacatl quitlanisquía ipan eyi metztli tlen tequitl. Quinilhui ma tlacohuaca huan ma tlanemacaca para quitlanilise más tomi hasta yaya mocuepas. 
<span class="verse" id="LK19_14">14&#160;</span>Huan miyaqui masehualme nepa campa quisqui quicualancaitaque nopa tlanahuatijquetl huan quititlanque se amatlajcuiloli campa ajsisquía huan nopa amatl quiijto: ‘Amo quema tijnequij ni tlacatl ma technahuatiqui nica.’ </div>
<div class='p'>
<span class="verse" id="LK19_15">15&#160;</span>“Pero nopa tlanahuatijquetl quiseli itequiticayo para tlanahuatis, huan teipa mocuepqui itlal huan quinnahuati ma mosentilica nopa tetequipanohuani catli quintominmacatoya para quimatis tlaque quitlantoyaj ica itomi. 
<span class="verse" id="LK19_16">16&#160;</span>Huan nopa tetequipanojquetl catli achtihui monexti, quiilhui: ‘Noteco, ica nopa tomi catli techmacac achtihuiya ya nijtlantoc majtlactli hueltas más imiyaca tomi.’ 
<span class="verse" id="LK19_17">17&#160;</span>Huan iteco quiilhui: ‘Cualtitoc, tinocualtequipanojca. Temachtli tiitztoya ica pilquentzi tomi catli nimitzmacac, huan ama nimitztlalis xijnahuati majtlactli altepeme.’ 
<span class="verse" id="LK19_18">18&#160;</span>Huan nopa ompa tetequipanojquetl monexti huan quiilhui: ‘Noteco, ica nopa tomi catli achtihuiya techmacac, ya nijtlantoc macuili hueltas más imiyaca tomi.’ 
<span class="verse" id="LK19_19">19&#160;</span>Huan san se quiilhui nopa ompa tetequipanojquetl huan nojquiya quiilhui: ‘Nimitztlalis xijnahuati macuili altepeme.’ </div>
<div class='p'>
<span class="verse" id="LK19_20">20&#160;</span>“Huan seyoc itequipanojca hualajqui huan quiilhui: ‘Noteco, nica eltoc nopa tomi catli techmacac. Nicajojqui ipan se payo. 
<span class="verse" id="LK19_21">21&#160;</span>Nimitzimacasiyaya sintla nijpolojtosquía motomi ica tlanemaquilistli, pampa nijmati chicahuac titlanahuatía. Tijcui tomi catli amo tijtlantoc huan tipixca campa amo titoctoc.’ 
<span class="verse" id="LK19_22">22&#160;</span>Huan iteco quiilhui: ‘Ta tifiero tetequipanojquetl, nimitztlajtolsencahuas ica catli ta mocamanal. Tijmatqui chicahuac nitlanahuatía. Nijcui tomi catli amo nijtlantoc huan nipixca campa amo nitoctoc. 
<span class="verse" id="LK19_23">23&#160;</span>¿Para tlen amo tijtlali notomi ipan se banco, huan quema nihualasquía, nopa banco nechtlaxtlahuijtosquía se quentzi itlanca pampa quitequihuiyaya notomi?’ </div>
<div class='p'>
<span class="verse" id="LK19_24">24&#160;</span>“Huan nojquiya iteco quinilhui nopa masehualme catli ijcatoyaj nechca: ‘Xijquixtilica nopa tomi catli nijmacac huan xijmacaca yaya catli quitlanqui majtlactli hueltas catli quipixtoya.’ 
<span class="verse" id="LK19_25">25&#160;</span>Huan nopa masehualme quiilhuijque: ‘Toteco, yaya ya quipiya majtlactli hueltas itomi.’ </div>
<div class='p'>
<span class="verse" id="LK19_26">26&#160;</span>“Pero ininteco quinilhui: ‘Nimechilhuía, nochi catli quitequihuíaj cuali catli quipiyaj, niquinmacas más, huan catli amo quitequihuía catli quipiyaj, masque quentzi quipixque, niquinquixtilis nopa quentzi catli quipixtoyaj. 
<span class="verse" id="LK19_27">27&#160;</span>Huan nocualancaitacahua catli amo quinequiyayaj ma niquinnahuatiqui, ama xiquinhualicaca huan xiquinmictica nica noixpa.’ ” </div>
<div class='s'>Jesús calajqui altepetl Jerusalén ipan burro </div>
<div class='p'>
<span class="verse" id="LK19_28">28&#160;</span>Quema Jesús quinilhuijtoya ni huicalotl, sempa pejqui yohui ipan ojtli para Jerusalén. 
<span class="verse" id="LK19_29">29&#160;</span>Huan quema monechcahuiyaya altepeme Betfagé huan Betania huan nopa tepetl catli itoca Olivos, quintitlanqui ome imomachtijcahua ipan se tequitl, 
<span class="verse" id="LK19_30">30&#160;</span>quinilhui: </div>
<div class='p'>―Xiyaca nopa rancho catli mocahua amoixmelac huan quema ancalaquise nepa anquipantise se pilburrojtzi ilpitoc catli ayamo aqui tlejcotoc ipani. Xijtojtomaca huan techhualiquilica. 
<span class="verse" id="LK19_31">31&#160;</span>Huan sintla anmechtlatzintoquilise para tlen anquitojtomaj, xiquilhuica: ‘Toteco quinequi quitequihuis.’ </div>
<div class='p'>
<span class="verse" id="LK19_32">32&#160;</span>Huan nopa ome imomachtijcahua yajque huan nelía quipantijque nopa pilburrojtzi quen Jesús quinilhuijtoya. 
<span class="verse" id="LK19_33">33&#160;</span>Huan quema quitojtomayayaj, iteco quintlatzintoquili: </div>
<div class='p'>―¿Para tlen anquitojtomaj nopa pilburrojtzi? </div>
<div class='p'>
<span class="verse" id="LK19_34">34&#160;</span>Huan quiilhuijque: </div>
<div class='p'>―Toteco quinequi quitequihuis. </div>
<div class='p'>
<span class="verse" id="LK19_35">35&#160;</span>Huan quihuicaque campa Jesús, huan ipani quitlalilijque inintlaque huan Jesús ipan tlejcoc. 
<span class="verse" id="LK19_36">36&#160;</span>Huan miyaqui masehualme quisohuayayaj inintlaque ipan ojtli campa Jesús nejnemiyaya. 
<span class="verse" id="LK19_37">37&#160;</span>Huan quema monechcahuijque campa itlaixtemolis nopa tepetl Olivos, nochi nopa miyaqui masehualme catli quitoquiliyayaj pejque quipaquilismacaj Toteco pampa nochi nopa tiochicahual nextili catli quiitztoyaj Jesús quichihua. Huan ica paquilistli, 
<span class="verse" id="LK19_38">38&#160;</span>inijuanti tlahuejchihuayayaj huan quiijtohuayayaj: </div>
<div class='q'>“¡Toteco Dios ma quitiochihua ni tlanahuatijquetl catli huala ipan itoca [19:38 Ica itequiticayo.]! </div>
<div class='q'>Oncas tlasehuilistli ipan ilhuicactli. </div>
<div class='q'>¡Ma tijhueyichihuaca Toteco Dios hasta tlacaquistis ipan ilhuicac campa más huejcapa!” </div>
<div class='p'>
<span class="verse" id="LK19_39">39&#160;</span>Huan sequin nopa fariseos catli nejnemiyayaj ica nopa miyaqui masehualme quiilhuijque Jesús: </div>
<div class='p'>―Tlamachtijquetl, xiquinajhua momomachtijcahua pampa quiijtohuaj tlamantli catli amo quinamiqui quej nopa. </div>
<div class='p'>
<span class="verse" id="LK19_40">40&#160;</span>Huan Jesús quinnanquili: </div>
<div class='p'>―Nimechilhuía sintla nomomachtijcahua amo molinisquíaj para nechhueyitlalisquíaj, huajca ni teme camanaltisquíaj huan nechhueyichihuasquíaj. </div>
<div class='p'>
<span class="verse" id="LK19_41">41&#160;</span>Huan quema Jesús monechcahui nepa Jerusalén, quitlachili nopa altepetl huan chocac para nopa masehualme catli nopona itztoyaj, 
<span class="verse" id="LK19_42">42&#160;</span>huan quiijto: “AnJerusalén ehuani, sintla anquimachilijtosquíaj catli pano ama ni tonali, anhueltosquíaj anquipantisquíaj tlasehuilistli. Pero tzactoc amoixteyol huan ya tlanqui hora. 
<span class="verse" id="LK19_43">43&#160;</span>Huajca ama se tonal amocualancaitacahua hualase huan anmechyahualose huan anmechojtzacuase para amo aqui huelis cholos. 
<span class="verse" id="LK19_44">44&#160;</span>Huan quisosolose amoaltepe huan anmechmictise nochi amojuanti catli anitztoque nica. Huan amo tleno tlen amoaltepe mocahuas quen eltoya, pampa amo antechchihuilijque cuenta quema na nimechpaxaloco.” </div>
<div class='s'>Jesús quintojtocac tlanemacani tiopan calijtic </div>
<div class='p'>
<span class="verse" id="LK19_45">45&#160;</span>Huan Jesús calajqui ipan nopa hueyi israelita tiopamitl huan pejqui quintojtoca nopa tlanemacani catli itztoyaj calijtic. 
<span class="verse" id="LK19_46">46&#160;</span>Huan quinilhui: </div>
<div class='p'>―Ijcuilijtoc ipan Icamanal Toteco campa quiijtohua: ‘Nochaj eltoc nopa cali campa masehualme motlatlajtise ica Toteco.’ Pero anquichijtoque campa anquintlachtequilíaj masehualme catli hualahuij. </div>
<div class='p'>
<span class="verse" id="LK19_47">47&#160;</span>Huan Jesús tlamachti mojmostla ipan nopa hueyi tiopamitl, pero nopa tlayacanca totajtzitzi, huan tlamachtiani tlen itlanahuatilhua Moisés, huan inijuanti catli quihuicayayaj tequitl quinequiyayaj quimictise. 
<span class="verse" id="LK19_48">48&#160;</span>Pero amo quimatiyayaj quenicatza quichihuase pampa nochi masehualme nelía quisentlacaquiliyayaj icamanal.  </div>
<div class='psalmlabel' id='LK20_0'> 20</div>
<div class='s'>Itequiticayo Jesús </div>
<div class='p'>
<span class="verse" id="LK20_1">1&#160;</span>Se tonal Jesús tlamachtiyaya huan tlacamanalhuiyaya icamanal Toteco ipan nopa hueyi israelita tiopamitl, huan hualajque nopa tlayacanca totajtzitzi, huan tlamachtiani tlen itlanahuatilhua Moisés, huan nopa huehue tlacame tlen israelitame para quitlatzintoquilise. 
<span class="verse" id="LK20_2">2&#160;</span>Huan quiilhuijque: </div>
<div class='p'>―Techilhui ica tlaque tequiticayotl tijchihua ni tlamantli. ¿Ajqueya mitzmacatoc tequiticayotl? </div>
<div class='p'>
<span class="verse" id="LK20_3">3&#160;</span>Huan Jesús quinnanquili: </div>
<div class='p'>―Na nojquiya nimechtlatzintoquilis se tlamantli. Technanquilica ya ni. 
<span class="verse" id="LK20_4">4&#160;</span>¿Ajqueya quititlanqui Juan para tecuaaltis? ¿Toteco quititlanqui o san masehualme quititlanque? </div>
<div class='p'>
<span class="verse" id="LK20_5">5&#160;</span>Huajca inijuanti iyoca pejque mocamanalhuíaj quenicatza quinanquilisquíaj. Quiijtojque: “Sintla tiquijtose Toteco quititlanqui Juan, huajca technanquilis ¿quenque amo tijneltocaque icamanal? 
<span class="verse" id="LK20_6">6&#160;</span>Pero sintla tiquijtose san masehualme quititlanque, nochi ni masehualme techhuilanase pampa inijuanti quineltocaj para Juan eliyaya se itlajtol pannextijca Toteco.” </div>
<div class='p'>
<span class="verse" id="LK20_7">7&#160;</span>Huan yeca inijuanti quinanquilijque, huan quiilhuijque amo quimatiyayaj ajqueya quititlanqui Juan. 
<span class="verse" id="LK20_8">8&#160;</span>Huan Jesús quinilhui: </div>
<div class='p'>―Huajca na nojquiya amo nimechilhuis ajqueya nechmacatoc tequiticayotl para nijchihuas nochi ni tlamantli. </div>
<div class='s'>Se huicalotl tlen tequipanohuani catli amo cuajcualme </div>
<div class='p'>
<span class="verse" id="LK20_9">9&#160;</span>Huan Jesús pejqui quinilhuía ni huicalotl, quiijto: “Itztoya se tlacatl catli quitojqui xocomecatl ipan imil huan quincahuilijtejqui ininmaco sequin tlacame para ma quimocuitlahuica huan teipa momajmacasquíaj catli temacasquía. Huan teipa yaya huejca yajqui. 
<span class="verse" id="LK20_10">10&#160;</span>Huan teipa quema ajsic tonali para tlatequistli, nopa tlacatl quititlanqui se itequipanojca ma quinitati nopa tlacame para ma quimacaca catli ya iaxca tlen nopa tlatequistli. Pero nopa tlacame catli ininmaco eltoya nopa mili quimaquilijque itequipanojca huan san imax quimajcajque. 
<span class="verse" id="LK20_11">11&#160;</span>Huajca nopa tlacatl catli iaxca nopa mili sempa quititlanqui seyoc itequipanojca. Huan inijuanti nojquiya quimaquilijque, huan fiero quichihuilijque huan amo tleno quimacaque. 
<span class="verse" id="LK20_12">12&#160;</span>Huan ica expa nopa tlacatl sempa quititlanqui seyoc itequipanojca, huan nopa tlacame quicocojque huan quitojtocaque. </div>
<div class='p'>
<span class="verse" id="LK20_13">13&#160;</span>“Huan nopa tlacatl catli iaxca nopa xocomeca mili monejnehuili: ‘Ama nijmati tlaque nijchihuas. Nijtitlanis notelpoca catli niquicnelía huan temachtli quitlepanitase.’ 
<span class="verse" id="LK20_14">14&#160;</span>Pero quema nopa tlacame catli ininmaco eltoya nopa mili quiitaque nopa telpocatl, huajca moilhuijque se ica seyoc: ‘Yaya ni catli teipa quiselis ni xocomeca mili. Ma tijmictica huan teipa ni mili elis toaxca.’ 
<span class="verse" id="LK20_15">15&#160;</span>Huan inijuanti quihuahuatatzque xocomeca milteno huan quimictijque. </div>
<div class='p'>“Huajca ¿tlaque anmoilhuíaj quichihuas nopa tlacatl catli iaxca nopa xocomeca mili ica nopa fiero tlacame? 
<span class="verse" id="LK20_16">16&#160;</span>Yaya hualas huan quinmictis huan quicahuas imil ininmaco sequinoc.” </div>
<div class='p'>Huan quema nopa fariseos quicajque ni, quimatque para inijuanti eliyayaj nopa fiero tlacame ipan nopa huicalotl, huajca quiilhuijque Jesús: </div>
<div class='p'>―¡Amo quema ma quicahuas Toteco ma pano ya nopa! </div>
<div class='p'>
<span class="verse" id="LK20_17">17&#160;</span>Huan Jesús quintlachili huan quintlatzintoquili: </div>
<div class='p'>―Huajca ¿tlaque quiijtosnequi catli ijcuilijtoc ipan Icamanal Toteco campa camanalti tlen na quen nise hueyi tetl? Quej ni quiijtohua: </div>
<div class='q'>‘Calchihuani amo quinejque quitequihuise se hueyi tetl, </div>
<div class='q'>huan quitlahuisojque. </div>
<div class='q'>Pero teipa nopa hueyi tetl catli quitlahuisojtoyaj, </div>
<div class='q'>elqui catli más monequiyaya para yas calnacastla huan ipan quiquetzase nopa cali.’ </div>
<div class='m'>
<span class="verse" id="LK20_18">18&#160;</span>Na ninopa hueyi tetl huan nochi catli amo nechnequij itztoque quen catli motepotlamise huan huetzise ipan nopa hueyi tetl, huan tlahuel mococose. Huan quema niquinpanajsis catli amo nechselíaj, huajca niquinchihuas tlatixtic. </div>
<div class='s'>Ajqueya tlaxtlahua impuesto </div>
<div class='p'>
<span class="verse" id="LK20_19">19&#160;</span>Huan ipan nopa tonali nopa tlamachtiani tlen itlanahuatilhua Moisés huan nopa tlayacanca totajtzitzi quimachilijque para inijuanti itztoyaj nopa fiero tlacame ipan nopa huicalotl. Huan yeca quinequiyayaj quitzacuase Jesús nimantzi, pero quinimacasiyayaj nopa miyaqui masehualme. 
<span class="verse" id="LK20_20">20&#160;</span>Huajca san quintitlanque tlacame ichtacatzi para ma nesica quen cuajcualme huan ma quitlachilijtinemica para quicaquisquíaj se camanali catli ica quitelhuisquíaj Jesús iixpa nopa gobernador. 
<span class="verse" id="LK20_21">21&#160;</span>Huan se tlen inijuanti quitlatzintoquili Jesús: </div>
<div class='p'>―Tlamachtijquetl, tojuanti tijmatij tiquijtohua huan titlamachtía catli xitlahuac huan amo aqui tijchicoicnelía. San titlamachtía catli melahuac quinequi Toteco Dios ma tijchihuaca. 
<span class="verse" id="LK20_22">22&#160;</span>Huajca ¿tiquita cuali tiquixtlahuase catli techtlajtlanía totlanahuatijca César o amo? </div>
<div class='p'>
<span class="verse" id="LK20_23">23&#160;</span>Huan Jesús momacac cuenta quinequiyayaj quiilpise ica icamanal, huajca quinilhui: </div>
<div class='p'>―¿Quenque anquinequij antechcajcayahuase? 
<span class="verse" id="LK20_24">24&#160;</span>Technextilica se tomi ica catli antlaxtlahuasquíaj nopa impuesto. ¿Ajqueya iixcopinca quipiya ne tomi? Huan ¿ajqueya itoca ijcuilijtoc ipani? </div>
<div class='p'>Huan inijuanti quinanquilijque: </div>
<div class='p'>―Iixcopinca huan itoca Tlanahuatijquetl César. </div>
<div class='p'>
<span class="verse" id="LK20_25">25&#160;</span>Huan Jesús quinilhui: </div>
<div class='p'>―Huajca xijmacaca César catli iaxca huan nojquiya xijmacaca Toteco catli Toteco iaxca. </div>
<div class='p'>
<span class="verse" id="LK20_26">26&#160;</span>Huan amo huelque quicajcayajque Jesús o quiilpise ica catli quiijto iniixpa nopa masehualme. San quisentlachilijque quenicatza quinnanquiliyaya, huan ayacmo molinijque. </div>
<div class='s'>Jesús quiijto sempa moyolcuise mijcatzitzi </div>
<div class='p'>
<span class="verse" id="LK20_27">27&#160;</span>Huan hualajque campa Jesús sequin saduceos. Inijuanti amo quineltocaj para sempa moyolcuise mijcatzitzi. 
<span class="verse" id="LK20_28">28&#160;</span>Huan nopa saduceos quiilhuijque: </div>
<div class='p'>―Tlamachtijquetl, Moisés quiijcuilo huejcajya sintla se tlacatl miquis huan amo quicajtehuas niyon se conetl, huajca iteipan ejca icni nopa mijcatzi monequi mosihuajtis ihuaya ihuejpol para quipiyase se conetl catli quimacas iteipa ixhuihua yaya catli mijqui. 
<span class="verse" id="LK20_29">29&#160;</span>Itztoyaj chicome icnime huan nopa catli achtihui ejquetl mosihuajti huan teipa mijqui, huan amo quipixqui niyon se conetl. 
<span class="verse" id="LK20_30">30&#160;</span>Huan nopa ompa tlacatl mosihuajti ica nopa cahuali, huan nojquiya mijqui huan amo quinpixqui coneme. 
<span class="verse" id="LK20_31">31&#160;</span>Huan nopa expa tlacatl mosihuajti ihuaya huan quej nopa panotiyajqui hasta nochi chicome icnime mosihuajtijque ihuaya nopa sihuatl, huan amo quipixtoyaj ininconehua. 
<span class="verse" id="LK20_32">32&#160;</span>Huan teipa nojquiya mijqui nopa sihuatl. 
<span class="verse" id="LK20_33">33&#160;</span>Huajca ipan nopa tonali quema moyolcuise nochi catli mictoque, ¿ajqueya tlen inijuanti quipiyas nopa sihuatl para iaxca?, pampa nochi chicome quipixtoyaj para ininsihua. </div>
<div class='p'>
<span class="verse" id="LK20_34">34&#160;</span>Huan Jesús quinilhui: </div>
<div class='p'>―Ipan ni tonali nica ipan tlaltipactli tlacame mosihuajtíaj, huan quisencahuaj para iniichpocahua ma monamictica. 
<span class="verse" id="LK20_35">35&#160;</span>Pero quema masehualme moyolcuise huan inijuanti catli quinamiqui calaquise ilhuicac, ayacmo mosihuajtise, niyon monamictise para quintlacatiltise coneme, 
<span class="verse" id="LK20_36">36&#160;</span>pampa nepa ayacmo aqui miquis. Nochi itztose para nochipa quen itequihuajcahua Toteco. Itztose iconehua Toteco catli yaya quinyolcuic para itztose para nochipa. 
<span class="verse" id="LK20_37">37&#160;</span>Pero quena, mijcatzitzi moyolcuij pampa Moisés technextili inon quema quiitac nopa xihuitzomitl catli tlatlayaya huan quiijcuilo para Toteco quiilhui para yaya ininTeco Abraham, Isaac huan Jacob. 
<span class="verse" id="LK20_38">38&#160;</span>Huan pampa Toteco quiijto yaya noja eliyaya ininTeco Abraham, Isaac huan Jacob masque inijuanti ya mictoyaj huejcajya quema quiijto nopa camanali, huajca tijmatij inijuanti noja yoltoque nepa ilhuicac iixpa Toteco, pampa iixpa Toteco nochi yoltoque. </div>
<div class='p'>
<span class="verse" id="LK20_39">39&#160;</span>Huan sequin nopa tlamachtiani tlen itlanahuatilhua Moisés quiilhuijque: </div>
<div class='p'>―Tlamachtijquetl, nelía cuali tijnanquili. </div>
<div class='p'>
<span class="verse" id="LK20_40">40&#160;</span>Pero amo aqui momachili para más quitlatzintoquilis. </div>
<div class='s'>Cristo iteipa ixhui David </div>
<div class='p'>
<span class="verse" id="LK20_41">41&#160;</span>Huajca Jesús quintlatzintoquili: </div>
<div class='p'>―¿Para tlen masehualme quiijtohuaj para nopa Cristo catli Toteco quiijto hualasquía elis se iteipa ixhui Tlanahuatijquetl David tlen huejcajya? 
<span class="verse" id="LK20_42">42&#160;</span>Pampa David iseltzi quinotzqui Cristo: ‘noTeco’ ipan Salmos campa quiijcuilo: </div>
<div class='q'>‘Toteco Dios quicamanalhui noTeco Cristo huan quiilhui: </div>
<div class='q'>Ximosehui nica nonejmac, </div>
<div class='q'>
<span class="verse" id="LK20_43">43&#160;</span>hasta nimitzmactilis mocualancaitacahua para tiquinnahuatis.’ </div>
<div class='m'>
<span class="verse" id="LK20_44">44&#160;</span>Huajca Tlanahuatijquetl David quinotzqui Cristo ‘noTeco’ huan ya nopa technextilía Cristo yaya Dios, huajca ¿quenicatza elisquía nojquiya se masehuali catli iteipa ixhui David? </div>
<div class='s'>Jesús quintelhui nopa tlamachtiani tlen itlanahuatilhua Moisés </div>
<div class='p'>
<span class="verse" id="LK20_45">45&#160;</span>Huan quema nochi nopa masehualme quitlacaquiliyayaj, Jesús quinilhui imomachtijcahua: 
<span class="verse" id="LK20_46">46&#160;</span>“Ximomocuitlahuica ica nopa tlamachtiani tlen itlanahuatilhua Moisés catli quinpactía moquentise ininyoyo huehueyac. Quinpactía quema masehualme quintlajpalohuaj ica cuali ipan tianquis. Quinequij mosehuise ipan nopa siyas catli más quipiya tlatlepanitacayotl huan quinequij tlacuase achtihui ipan se tlacualistli. 
<span class="verse" id="LK20_47">47&#160;</span>Pero iyoca inijuanti quinquixtilíaj cahual toahuihua ininchajchaj. Huejcahuaj quema motlatlajtíaj ica Toteco para sequinoc ma quintlepanitaca, pero san tlacajcayahuaj, huajca achi más Toteco quintlatzacuiltis que sequinoc.”  </div>
<div class='psalmlabel' id='LK21_0'> 21</div>
<div class='s'>Nopa tomi catli se cahual toahui quimacac Toteco </div>
<div class='p'>
<span class="verse" id="LK21_1">1&#160;</span>Huan nepa tiopan calijtic Jesús quintlachiliyaya quenicatza masehualme catli tominpixque quitlaliyayaj inintomi ipan nopa caxa para quimacase Toteco. 
<span class="verse" id="LK21_2">2&#160;</span>Huan nojquiya quiitac se cahual toahui catli nelteicneltzi quimacac ome centavos. 
<span class="verse" id="LK21_3">3&#160;</span>Huan Jesús quiijto: </div>
<div class='p'>―Nimechilhuía para melahuac ni cahual toahui catli teicneltzi quimacatoc Toteco más huan amo quen nochi ne sequinoc. 
<span class="verse" id="LK21_4">4&#160;</span>Pampa nochi inijuanti quimacaque catli mocajqui tlen inintomi huan amo monejqui quitequihuise, pero yaya nelía teicneltzi, huan quimacatoc Toteco nochi catli quipixtoya para ica mopanoltisquía. </div>
<div class='s'>Masehualme quisemanase tiopamitl </div>
<div class='p'>
<span class="verse" id="LK21_5">5&#160;</span>Huan itztoyaj sequin catli camanaltiyayaj tlen iyejyejca nopa hueyi tiopamitl huan quenicatza quinyejyecchijtoyaj nopa teme ica catli masehualme temacatoyaj. Huan Jesús quinilhui: </div>
<div class='p'>
<span class="verse" id="LK21_6">6&#160;</span>―Ajsis se tonal quema masehualme quisosolose nochi ni tlamantli yejyectzi catli ama anquitlachilíaj, huan niyon se tetl amo mocahuas campa eltoya. </div>
<div class='s'>Tlanextilijcayotl catli mochihuas ipan itlamiya tonali </div>
<div class='p'>
<span class="verse" id="LK21_7">7&#160;</span>Huan inijuanti quitlatzintoquilijque: </div>
<div class='p'>―Tlamachtijquetl, ¿quema panos ni tlamantli? ¿Tlaque tlanextilijcayotl oncas quema monechcahuía? </div>
<div class='p'>
<span class="verse" id="LK21_8">8&#160;</span>Huan Jesús quinilhui: “Ximotlachilica. Ma amo aqui anmechcajcayahuas pampa miyac tlacame hualase huan quiijtose para naya. Quiijtose: ‘Na niCristo’, huan ‘Ya ajsic hora’, pero amo xiquinnechcahuica. 
<span class="verse" id="LK21_9">9&#160;</span>Huan anquicaquise para oncas tlahuilancayotl huan para miyaqui tlahuel mosisiníaj, pero amo ximajmahuica pampa achtihui monequi panos nochi ni tlamantli, pero noja polihuiyoc para tlamis tlaltipactli.” </div>
<div class='p'>
<span class="verse" id="LK21_10">10&#160;</span>Huan Jesús noja quincamanalhui huan quinilhui: “Masehualme ipan se tlali motlananase huan quinhuilanase catli itztoque ipan seyoc tlali. Tlanahuatiani mohuilanase ininhuaya sequinoc tlanahuatiani huan ininsoldados. 
<span class="verse" id="LK21_11">11&#160;</span>Huan campa hueli tlahuel mojmolinis tlali, huan oncas huejhueyi mayantli, huan huejhueyi cocolistli. Huan ipan ilhuicac monextis huejhueyi tlanextilijcayotl huan tlamantli catli temajmatis. </div>
<div class='p'>
<span class="verse" id="LK21_12">12&#160;</span>“Pero achtihui, quema noja polihui nochi ni tlamantli, masehualme anmechitzquise huan anmechtlaijiyohuiltise. Huan anmechtemactilise iniixpa tequitini ipan tiopame, huan anmechtzacuase. Huan anmechhuicase iniixpa tlanahuatiani huan gobernadores para anmechtelhuise pampa antechneltocaj. 
<span class="verse" id="LK21_13">13&#160;</span>Huan quej nopa huelis anquinpohuilise tlen na. 
<span class="verse" id="LK21_14">14&#160;</span>Huan amo ximoilhuica quenicatza anquinnanquilise o quenicatza anmomanahuise, 
<span class="verse" id="LK21_15">15&#160;</span>pampa ipan nopa hora na nimechmacas tlalnamiquilistli huan nimechmacas nopa camanali catli monequi anquinilhuise, huan niyon se amocualancaitaca amo huelis anmechnanquilis. 
<span class="verse" id="LK21_16">16&#160;</span>Huan hasta amotatahua, o amoicnihua, o amochampoyohua o amohuampoyohua anmechtemactilise ica amo cuajcualme. Huan inijuanti quinmictise sequin tlen amojuanti. 
<span class="verse" id="LK21_17">17&#160;</span>Huan nochi masehualme anmechcualancaitase pampa antechneltocaj na. 
<span class="verse" id="LK21_18">18&#160;</span>Pero amo tleno huelise anmechchihuilise, niyon amo anquipolose niyon se amotzoncal. 
<span class="verse" id="LK21_19">19&#160;</span>Huan sintla anquipiyase amoyolo huan nochi anquiijiyohuise, anitztose para nochipa. </div>
<div class='p'>
<span class="verse" id="LK21_20">20&#160;</span>“Pero quema anquinitase soldados tlen miyac tlalme catli quiyahualojtose ni altepetl Jerusalén, huajca ximomacaca cuenta ya ajsico hora para quisosolose. 
<span class="verse" id="LK21_21">21&#160;</span>Huajca ipan nopa hora, inijuanti catli itztoque ipan estado Judea ma choloca ipan tepeme. Huan inijuanti catli itztoque ipan Jerusalén ma quisaca. Huan masehualme catli itztoque ipan mili ma amo mocuepaca para calaquise ipan ni altepetl, 
<span class="verse" id="LK21_22">22&#160;</span>pampa ipan nopa tonal Toteco nelía quinnextilis masehualme icualancayo. Huan nochi panos quen ijcuilijtoc para ma pano. 
<span class="verse" id="LK21_23">23&#160;</span>Teicneltique sihuame catli tlanemiltijtose huan catli quinchichitijtose coneme ipan nopa tonali pampa ohui cholose. Huan oncas hueyi tlaijiyohuilistli ipan ni tlali, huan Toteco quintlatzacuiltis ni masehualme. 
<span class="verse" id="LK21_24">24&#160;</span>Huan tlacame quinmictise miyaqui ica machetes huan miyaqui quinhuicase inintlal ipan tlen hueli tlalme ipan tlaltipactli para ma quintequipanose san tlapic. Huan tlacame catli amo israelitame tlen catli hueli tlalme quitlanise huan ipan moquejquetzase altepetl Jerusalén. Huan quichihuilise tlen quinequise hasta tlamis nopa tonali catli Toteco quiixquetztoc para catli amo israelitame ma tlatlanica. </div>
<div class='s'>Quema Jesús mocuepas </div>
<div class='p'>
<span class="verse" id="LK21_25">25&#160;</span>“Huan teipa oncas tlanextilijcayotl ipan tonati huan ipan metztli huan ipan sitlalime huan ipan tlaltipactli. Huan masehualme amo quimatise tlaque quichihuase pampa nelnelía momajmatise, pampa tlahuel motlananas hueyi atl huan nelía tlahuejchihuas. 
<span class="verse" id="LK21_26">26&#160;</span>Huan masehualme tlapolose pampa tlahuel majmahuise ica nochi catli quiitase huala ipan tlaltipactli, pampa quiitase para tonati, metztli, sitlalime huan nochi catli eltoc nepa ipan ilhuicactli huihuipicase. 
<span class="verse" id="LK21_27">27&#160;</span>Huan huajca quena, nechitase na catli niMocuepqui Masehuali nihualas ipan se mixtli ica nohueyi chicahualis, huan ica notlatlanex catli tlahuel yejyectzi. 
<span class="verse" id="LK21_28">28&#160;</span>Huajca quema nochi ni tlamantli pehua, ximoyolchicahuaca huan xiajcotlachiyaca ica paquilistli pampa nechcatzi nopa hora quema nimechmaquixtis.” </div>
<div class='p'>
<span class="verse" id="LK21_29">29&#160;</span>Huan nojquiya Jesús quinilhui se huicalotl: “Ximoilhuica catli pano ica se higuera cuahuitl huan nochi sequinoc cuame. 
<span class="verse" id="LK21_30">30&#160;</span>Quema nopa cuame moseliltía, huajca anquimatij ya ajsis tlatotonilotl. 
<span class="verse" id="LK21_31">31&#160;</span>Huajca nojquiya quema anquiitase panotos nochi ni tlamantli, xijmatica ya nechca para Toteco tlanahuatis ipan ni tlaltipactli. </div>
<div class='p'>
<span class="verse" id="LK21_32">32&#160;</span>“Huan nimechilhuía melahuac para amo miquise nopa masehualme catli quiitase ni tlamantli hasta nihualas. 
<span class="verse" id="LK21_33">33&#160;</span>Ilhuicactli huan tlaltipactli panotehuas, pero nocamanal nochipa motlamichijtiyas. </div>
<div class='p'>
<span class="verse" id="LK21_34">34&#160;</span>“Xitlachixtoca para nopa tonal. Ma amo nimechpantiqui ipan tlajtlacoli. Niyon amo nimechpantiqui anihuintitoque, niyon ma amo nimechpantiqui anmocuatotonijtoque ica tlamantli tlen ni nemilistli nica. Pampa sintla san ya nopa anmoilhuíaj, amo anmocualtlalise huan nopa tonal nimantzi anmechajsis quen se tlaquetztli. 
<span class="verse" id="LK21_35">35&#160;</span>Huan nopa tonali quinajsis nochi masehualme catli itztose campa hueli ipan tlaltipactli. 
<span class="verse" id="LK21_36">36&#160;</span>Pero ximocualchijchijtoca mojmostla para quema nihualas. Xijtlajtlanica Toteco Dios para amo monequi anpanose ipan nochi nopa tlamantli catli hualas huan para huelis anmoquetzase noixpa na catli niMocuepqui Masehuali.” </div>
<div class='p'>
<span class="verse" id="LK21_37">37&#160;</span>Huan mojmostla quema tonaya, Jesús tlamachtiyaya ipan hueyi israelita tiopamitl huan ica tlayohua quisayaya para toniliti ipan tepetl catli itoca Olivos. 
<span class="verse" id="LK21_38">38&#160;</span>Huan tlahuel miyaqui masehualme mehuayayaj ijnaltzi para yase ipan hueyi israelita tiopamitl para quitlacaquilise.  </div>
<div class='psalmlabel' id='LK22_0'> 22</div>
<div class='s'>Quinejque quiitzquise Jesús </div>
<div class='p'>
<span class="verse" id="LK22_1">1&#160;</span>Huan monechcahuiyaya nopa ilhuitl catli itoca Pascua quema quicuaj pantzi catli amo quipiya tlasonejcayotl. 
<span class="verse" id="LK22_2">2&#160;</span>Huan nopa tlayacanca totajtzitzi huan tlamachtiani tlen itlanahuatilhua Moisés quitemoliyayaj quenicatza huelis quimictise Jesús, pero quinimacasiyayaj nopa miyaqui masehualme catli quitoquiliyayaj. </div>
<div class='p'>
<span class="verse" id="LK22_3">3&#160;</span>Huan Amocualtlacatl calajqui ipan iyolo Judas Iscariote catli eltoya se tlen nopa majtlactli huan ome imomachtijcahua Jesús. 
<span class="verse" id="LK22_4">4&#160;</span>Huan Judas yajqui quincamanalhuito nopa tlayacanca totajtzitzi huan ininteco nopa soldados ipan tiopamitl, huan quisencajqui ininhuaya quenicatza huelis quinmactilis. 
<span class="verse" id="LK22_5">5&#160;</span>Huan inijuanti paquiyayaj ica itlapalehuil huan quiijtojque para quitlaxtlahuise. 
<span class="verse" id="LK22_6">6&#160;</span>Huan quipacti Judas huan pejqui quitemohua quenicatza huelis quinmactilis Jesús quema amo itztoyaj miyaqui masehualme. </div>
<div class='s'>Itlacualis Tohueyiteco </div>
<div class='p'>
<span class="verse" id="LK22_7">7&#160;</span>Huan ajsic nopa tonal para quicuase pantzi catli amo quipiya tlasonejcayotl, huan para quimictise nopa pilborregojtzi para Pascua. 
<span class="verse" id="LK22_8">8&#160;</span>Huan Jesús quintitlanqui Juan ihuaya Pedro huan quinilhui: </div>
<div class='p'>―Xiyaca huan xijsencahuaca nopa Pascua tlacualistli para nochi tojuanti titlacuatij. </div>
<div class='p'>
<span class="verse" id="LK22_9">9&#160;</span>Huan inijuanti quiilhuijque: </div>
<div class='p'>―¿Canque tijnequi ma tijsencahuatij? </div>
<div class='p'>
<span class="verse" id="LK22_10">10&#160;</span>Huan Jesús quinilhui: </div>
<div class='p'>―Quema ancalaquise ipan nopa altepetl, anquinamiquise se tlacatl catli quihuica iajcolpa se comitl atl. Xijtoquilijtiyaca hasta nopa cali campa calaquis. 
<span class="verse" id="LK22_11">11&#160;</span>Huan nepa anquiilhuise catli iaxca nopa cali: ‘Nopa tlamachtijquetl quiijtohua ma timitztlatzintoquiliquij, ¿canque eltoc nopa hueyi calijtictli campa quicuas nopa Pascua tlacualistli ihuaya imomachtijcahua?’ 
<span class="verse" id="LK22_12">12&#160;</span>Huan yaya anmechnextilis se cali moicpahuijtoc campa eltoc se hueyi calijtictli, huajca nepa xijsencahuaca nopa tlacualistli. </div>
<div class='p'>
<span class="verse" id="LK22_13">13&#160;</span>Huan inijuanti quisque huan quipantijque nochi quen Jesús quinilhuijtoya huan nopona quisencajque nopa Pascua tlacualistli. </div>
<div class='p'>
<span class="verse" id="LK22_14">14&#160;</span>Huan quema ajsic hora, Jesús ajsico ica nochi imomachtijcahua huan mosehuijque campa mesa. 
<span class="verse" id="LK22_15">15&#160;</span>Huan Jesús quiijto: </div>
<div class='p'>―Nelía miyac nijnequiyaya nijcuas ni Pascua tlacualistli amohuaya pampa ya nechca para nitlaijiyohuis. 
<span class="verse" id="LK22_16">16&#160;</span>Nimechilhuía, amo nijcuas sempa hasta tiitztose nepa campa Toteco tlanahuatía huan ya panotos nochi catli quinextía ni tlacualistli. </div>
<div class='p'>
<span class="verse" id="LK22_17">17&#160;</span>Huan Jesús quicuic se taza ica xocomeca atl huan quitlascamatqui Toteco huan quiijto: </div>
<div class='p'>―Xiquijica ipan ni taza huan ximomajmacaca nochi amojuanti. 
<span class="verse" id="LK22_18">18&#160;</span>Pampa nimechilhuía, amo niquijis xocomeca atl sempa hasta nopa tonali quema tlanahuatis Toteco. </div>
<div class='p'>
<span class="verse" id="LK22_19">19&#160;</span>Huan quiitzqui se pantzi huan quitlascamatqui Toteco. Huan quitlapanqui huan quinmajmacac imomachtijcahua huan quinilhui: </div>
<div class='p'>―Ni notlacayo catli nitemactilis para amojuanti. Xijchihuaca ya ni para anquiixnextise antechelnamiquij. </div>
<div class='p'>
<span class="verse" id="LK22_20">20&#160;</span>Huan quema ya tlacuajtoyaj, sempa quichijqui san se. Quiitzqui nopa taza, huan quinilhui: </div>
<div class='p'>―Ni noeso. Ica noeso catli nijtoyahuas para amojuanti nijpehualtis itequiticayo nopa yancuic camanal sencahuali ica masehualme huan Toteco. 
<span class="verse" id="LK22_21">21&#160;</span>Pero xiquitaca, yaya catli nechtemactilis tlacua nohuaya ipan ni mesa. 
<span class="verse" id="LK22_22">22&#160;</span>Quena, na catli niMocuepqui Masehuali nimiquis pampa quej nopa Toteco quitlalijtoc, pero teicnelti nopa tlacatl catli nechtemactilis pampa tlahuel tlaijiyohuis. </div>
<div class='p'>
<span class="verse" id="LK22_23">23&#160;</span>Huan imomachtijcahua pejque mocamanalhuíaj ajqueya huelisquía quitemactilis. </div>
<div class='s'>Ajqueya achi hueyi iixpa Toteco </div>
<div class='p'>
<span class="verse" id="LK22_24">24&#160;</span>Huan imomachtijcahua Jesús nojquiya pejque monajnanquilíaj ajqueya elisquía más hueyi iixpa. 
<span class="verse" id="LK22_25">25&#160;</span>Huan Jesús quinilhui: “Tlanahuatiani nica ipan ni tlaltipactli tlahuel tlanahuatíaj chicahuac huan masque ya nopa quichihuaj monequi ininmasehualhua ma quinnotzaca ‘cuajcualme’. 
<span class="verse" id="LK22_26">26&#160;</span>Pero amo quej nopa amojuanti anmochihuase anhuejhueyi iixpa Toteco. Aqui tlen amojuanti quinequi elis más hueyi, monequi mochihuas quen se catli más telpocatl tlen nochime. Huan aqui quinequi elis amotlayacanca, ma eli amotequipanojca. 
<span class="verse" id="LK22_27">27&#160;</span>¿Catlique anquiitaj para más hueyi, yaya catli mosehuía campa mesa o yaya catli quintequipanohua? Anmoilhuíaj yaya catli mosehuía achi hueyi. Pero xiquitaca na amo nimohueyimati. Na niitztoc amohuaya quen niamotequipanojca. </div>
<div class='p'>
<span class="verse" id="LK22_28">28&#160;</span>“Amojuanti anitztoque catli anmocajtoque nohuaya quema nijpanotoc tlaohuijcayotl. 
<span class="verse" id="LK22_29">29&#160;</span>Huan yeca nimechmacas tequiticayotl antlanahuatise quen noTata nechmacatoc tequiticayotl nitlanahuatis. 
<span class="verse" id="LK22_30">30&#160;</span>Huan antlacuase nohuaya campa na nitlanahuatis, huan nimechsehuiltis ipan siyas catli yejyectzi para anquintlajtolsencahuase nopa majtlactli huan ome huejhueyi familias tlen israelitame.” </div>
<div class='s'>Pedro quiijtos amo quiiximati Jesús </div>
<div class='p'>
<span class="verse" id="LK22_31">31&#160;</span>Huan nojquiya Toteco quiilhui Pedro: </div>
<div class='p'>―Simón, Simón, ximotlachili. Amocualtlacatl ya tlajtlanqui caquihuili para mitzyejyecos quen se quiyejyecohua trigo, 
<span class="verse" id="LK22_32">32&#160;</span>pero nimotlatlajtijtoc ica Toteco para amo tijcahuas techneltocas. Huan teipa quema timoyolpatlas ica catli amo cuali tijchijtoc, xiquinyolchicahua ni moicnihua, huan xiquinmaca tetili. </div>
<div class='p'>
<span class="verse" id="LK22_33">33&#160;</span>Huan Simón Pedro quiilhui: </div>
<div class='p'>―Tohueyiteco, nimocahuas mohuaya masque nechtzacuase o nechmictise. </div>
<div class='p'>
<span class="verse" id="LK22_34">34&#160;</span>Huan Jesús quiilhui: </div>
<div class='p'>―Nimitzilhuía Pedro, amo tzajtzis se poyox ica ijnaloc hasta expa tiquijtos para amo techiximati. </div>
<div class='s'>Ama xijhuicaca amobolsa </div>
<div class='p'>
<span class="verse" id="LK22_35">35&#160;</span>Huan Jesús quinilhui nochi imomachtijcahua: </div>
<div class='p'>―Quema nimechtitlanqui huan nimechilhui amo xijhuicaca tomi, niyon morral, niyon tecactli, ¿tlaque anmechpolo? </div>
<div class='p'>Huan quinanquilijque: </div>
<div class='p'>―Amo tleno techpolo. </div>
<div class='p'>
<span class="verse" id="LK22_36">36&#160;</span>Huan Jesús quinilhui: </div>
<div class='p'>―Pero ama, nimechilhuía sintla anquipiyaj tomi, xijhuicaca. Huan nojquiya xijhuicaca se morral. Huan sintla se amo quipiya se machete, ma quinemaca itlaque huan ma quicohua. 
<span class="verse" id="LK22_37">37&#160;</span>Pampa nimechilhuía, ama tlamis catli quiijcuilojque huejcajya tlen na campa quiijtohua: ‘Masehualme quiitase para amo cuali pampa quiitase ininhuaya amo cuajcualme.’ </div>
<div class='p'>
<span class="verse" id="LK22_38">38&#160;</span>Huan inijuanti quiijtojque: </div>
<div class='p'>―Tohueyiteco, xiquita nica tijpiyaj ome machetes. </div>
<div class='p'>Huan Jesús quiijto: </div>
<div class='p'>―Ya cuali. </div>
<div class='s'>Jesús motlatlajti nepa Getsemaní </div>
<div class='p'>
<span class="verse" id="LK22_39">39&#160;</span>Huan Jesús quisqui huan yajqui campa nopa tepetl Olivos quen momajtoya, huan imomachtijcahua quitoquilijque. 
<span class="verse" id="LK22_40">40&#160;</span>Huan quema ajsitoj nepa, quinilhui: </div>
<div class='p'>―Ximotlatlajtica ica Toteco para amo anmechyoltilanas tlajtlacoli. </div>
<div class='p'>
<span class="verse" id="LK22_41">41&#160;</span>Huan yaya sempa mohuejcaquixti. Huan motlancuaquetzqui huan pejqui motlatlajtía, 
<span class="verse" id="LK22_42">42&#160;</span>huan quiijto: “Papá, sintla mopaquilis, huajca techquixtilis ni hueyi tlaijiyohuilistli catli hualas, pero amo xijchihua catli na nijnequi, san xijchihua catli ta mopaquilis.” </div>
<div class='p'>
<span class="verse" id="LK22_43">43&#160;</span>Huan hualajqui se itequihua Toteco tlen ilhuicac huan quimacac fuerza. 
<span class="verse" id="LK22_44">44&#160;</span>Jesús nelía tlaijiyohuiyaya huan chicahuac motlatlajtiyaya. Mitoniyaya miyac huan iitonal elqui quen estli catli chipiniyaya. </div>
<div class='p'>
<span class="verse" id="LK22_45">45&#160;</span>Huan quema tlantoya motlatlajtía, moquetzqui huan mocuepqui campa itztoyaj imomachtijcahua, huan quinpantito cochtoque pampa tlahuel siyajtoyaj ica tequipacholi. 
<span class="verse" id="LK22_46">46&#160;</span>Huan Jesús quinilhui: </div>
<div class='p'>―¿Quenque ancochtoque? Ximoquetzaca huan ximotlatlajtica para amo aqui anmechyoltilanas antlajtlacolchihuase. </div>
<div class='s'>Quiitzquijque Jesús </div>
<div class='p'>
<span class="verse" id="LK22_47">47&#160;</span>Huan quema Jesús noja quincamanalhuiyaya, ajsicoj miyaqui tlacame. Huan Judas se imomachtijca quinyacanayaya. Huan yaya monechcahui campa Jesús huan quitzoponi. 
<span class="verse" id="LK22_48">48&#160;</span>Huan Jesús quiilhui: </div>
<div class='p'>―Judas, ¿ta techtzoponi para techtemactilis na catli niMocuepqui Masehuali? </div>
<div class='p'>
<span class="verse" id="LK22_49">49&#160;</span>Huan inijuanti catli itztoyaj ihuaya Jesús quiitaque catli panoyaya huan huajca quitlatzintoquilijque: </div>
<div class='p'>―Tohueyiteco, Tohueyiteco, ¿tijnequi ma titlahuilanaca ica tomachete? </div>
<div class='p'>
<span class="verse" id="LK22_50">50&#160;</span>Huan se catli itztoya ihuaya Jesús, quimaquili itequipanojca nopa hueyi totajtzi huan quitzontequili inacas tlen inejmac. 
<span class="verse" id="LK22_51">51&#160;</span>Huan Jesús quinilhui: </div>
<div class='p'>―¡Xijcahua! Ayacmo xitlahuilana. </div>
<div class='p'>Huan Jesús quiitzqui inacas huan quichicajqui. 
<span class="verse" id="LK22_52">52&#160;</span>Huan hualajtoyaj nopa tlayacanca totajtzitzi huan ininteco nopa soldados ipan nopa hueyi israelita tiopamitl huan nopa huehue tlacame tlen israelitame. Huan Jesús quinilhui: </div>
<div class='p'>―¿Para tlen anhualajtoque nica para antechitzquise ica machetes huan ica cuahuitl quen nielisquía se nitlachtejquetl? 
<span class="verse" id="LK22_53">53&#160;</span>Mojmostla niitztoya amohuaya ipan nopa hueyi tiopamitl, huan amo quema antechitzquijque. Pero nelía ni hora amoaxca huan iaxca Amocualtlacatl catli quipiya chicahualistli para tlanahuatis ipan tzintlayohuilotl. </div>
<div class='s'>Pedro quiijto amo quiiximati Jesús </div>
<div class='p'>
<span class="verse" id="LK22_54">54&#160;</span>Huan inijuanti quiitzquijque Jesús, huan quihuicaque hasta ichaj nopa hueyi totajtzi huan Pedro quihuejcatoquili. 
<span class="verse" id="LK22_55">55&#160;</span>Huan masehualme tlipitztoyaj tlajco calixpamitl pampa tlaseseyayaya huan mosehuijque san sejco. Huan Pedro nojquiya mosehuito ininhuaya. 
<span class="verse" id="LK22_56">56&#160;</span>Huan se sihua tequipanojquetl quiitac Pedro mosehuiyaya tliteno huan quitlachili huan quiijto: </div>
<div class='p'>―Ni tlacatl nojquiya itztoya ihuaya Jesús. </div>
<div class='p'>
<span class="verse" id="LK22_57">57&#160;</span>Huan Pedro quiijto para amo. Quiijto: </div>
<div class='p'>―Nana, amo niquiximati. </div>
<div class='p'>
<span class="verse" id="LK22_58">58&#160;</span>Huan quentzi teipa seyoc quitlachili huan quiijto: </div>
<div class='p'>―Ta tiitztoya nojquiya tiimomachtijca. </div>
<div class='p'>Huan Pedro quiijto: </div>
<div class='p'>―¡Amo, Tata! ¡Amo na! </div>
<div class='p'>
<span class="verse" id="LK22_59">59&#160;</span>Huan panoc se hora huan seyoc tlacatl quiijto: </div>
<div class='p'>―Temachtli ni tlacatl nejnenqui ihuaya pampa yaya se Galilea ejquetl nojquiya. </div>
<div class='p'>
<span class="verse" id="LK22_60">60&#160;</span>Huan Pedro quiijto: </div>
<div class='p'>―Tata, amo nijmati tlaque tiquijtohua. </div>
<div class='p'>Huan nimantzi quema noja camanaltiyaya Pedro, tzajtzic se poyox. 
<span class="verse" id="LK22_61">61&#160;</span>Huan Tohueyiteco moicancuepqui huan quitlachili. Huan Pedro quielnamijqui catli Tohueyiteco quiilhuijtoya: “Amo tzajtzis se poyox ica ijnaloc hasta tiquijtos expa para amo techiximati.” 
<span class="verse" id="LK22_62">62&#160;</span>Huan Pedro quisqui calteno huan tlahuel mochoquili. </div>
<div class='s'>Tlacame quimaquilijque Jesús </div>
<div class='p'>
<span class="verse" id="LK22_63">63&#160;</span>Huan nopa soldados catli quimocuitlahuiyayaj Jesús quihuihuiitayayaj huan quimaquiliyayaj. 
<span class="verse" id="LK22_64">64&#160;</span>Huan quiixtzajque huan quitlatzintoquilijque: </div>
<div class='p'>―Sintla titlajtol pannextijquetl, techilhui, ¿ajqueya tlen tojuanti timitzmaquilíaj? 
<span class="verse" id="LK22_65">65&#160;</span>Huan quiilhuiyayaj miyac tlamantli catli fiero. </div>
<div class='s'>Jesús iniixpa nopa hueyi tlanechicoli tlen tequitini </div>
<div class='p'>
<span class="verse" id="LK22_66">66&#160;</span>Huan quema tlanesqui, mosentilijque nopa huehue tlacame catli quihuicayayaj tequitl ica israelitame, huan nopa tlayacanca totajtzitzi huan nopa tlamachtiani tlen itlanahuatilhua Moisés. Huan quihuicaque Jesús iniixpa nopa tlanechicoli catli más quipixqui tlanahuatili. Huan nopa tlacame quiilhuijque: </div>
<div class='p'>
<span class="verse" id="LK22_67">67&#160;</span>―Sintla ta tiCristo catli Toteco techilhui techtitlanilisquía, huajca techilhui. </div>
<div class='p'>Huan Jesús quinilhui: </div>
<div class='p'>―Sintla nimechilhuisquía, amo antechneltocasquíaj. 
<span class="verse" id="LK22_68">68&#160;</span>Huan sintla nimechtlatzintoquilisquía tlamantli para ica nimomanahuis, amo antechnanquilisquíaj, niyon amo antechmajcahuasquíaj. 
<span class="verse" id="LK22_69">69&#160;</span>Pero ama, amo huejcahuas para na catli niMocuepqui Masehuali nimosehuiti inejmac Toteco Dios catli quipiya nochi chicahualistli. </div>
<div class='p'>
<span class="verse" id="LK22_70">70&#160;</span>Huan inijuanti quitlatzintoquilijque: </div>
<div class='p'>―Huajca ¿ta tiIcone Toteco Dios? </div>
<div class='p'>Huan Jesús quinilhui: </div>
<div class='p'>―Quena, naya niIcone. </div>
<div class='p'>
<span class="verse" id="LK22_71">71&#160;</span>Huan inijuanti moilhuijque se ica seyoc: </div>
<div class='p'>―Huajca amo aqui más monequi quitelhuis, pampa tojuanti ya tijcactoque catli ya quiijtojtoc. San ya nopa monequi.  </div>
<div class='psalmlabel' id='LK23_0'> 23</div>
<div class='s'>Jesús iixpa Pilato </div>
<div class='p'>
<span class="verse" id="LK23_1">1&#160;</span>Huajca nochi inijuanti moquetzque huan quihuicaque Jesús iixpa Pilato. 
<span class="verse" id="LK23_2">2&#160;</span>Huan pejque quitelhuíaj huan quiilhuijque Pilato: </div>
<div class='p'>―Tijpantijque ni tlacatl quincajcayahuayaya masehualme ipan totlal huan quinilhuiyaya ma amo tlaxtlahuaca impuesto catli Tlanahuatijquetl César techtlajtlanía. Huan quinilhuiyaya masehualme para yaya nopa Cristo huan yaya se tlanahuatijquetl. </div>
<div class='p'>
<span class="verse" id="LK23_3">3&#160;</span>Huan Pilato quitlatzintoquili Jesús: </div>
<div class='p'>―¿Ta tiinintlanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena, na niitztoc inintlanahuatijca quen tiquijtohua. </div>
<div class='p'>
<span class="verse" id="LK23_4">4&#160;</span>Huan Pilato quinilhui nopa tlayacanca totajtzitzi huan nochi nopa miyaqui masehualme: </div>
<div class='p'>―Amo nijpantilía catli amo cuali quichijtoc. </div>
<div class='p'>
<span class="verse" id="LK23_5">5&#160;</span>Pero inijuanti achi más tlahuejchijque huan quiilhuijque: </div>
<div class='p'>―Yaya quinajcomantinemi masehualme campa hueli ica itlamachtil. Pejqui ipan estado Galilea huan ajsico hasta nica ipan Judea. </div>
<div class='p'>
<span class="verse" id="LK23_6">6&#160;</span>Huan quema Pilato quicajqui ya ni, quintlatzintoquili sintla Jesús ejqui estado Galilea. 
<span class="verse" id="LK23_7">7&#160;</span>Huan quicajqui para quena, huan quimatqui quitocaro Herodes Ántipas para quipiya tlanahuatili ipan Galilea. Huajca quititlanqui Jesús campa ya para ma quitlajtolsencahuas, pampa Herodes paxalohuayaya ipan altepetl Jerusalén ipan nopa tonali. </div>
<div class='s'>Jesús iixpa Herodes </div>
<div class='p'>
<span class="verse" id="LK23_8">8&#160;</span>Huan quema Herodes quiitac Jesús, yaya nelía paquiyaya pampa miyac tonali quinequiyaya quiitas. Quicactoya miyac tlamantli tlen ya huan quinequiyaya para Jesús ma quichihua se tiochicahual nextili iixpa. 
<span class="verse" id="LK23_9">9&#160;</span>Huajca Tlanahuatijquetl Herodes quitlatzintoquili Jesús miyac, pero Jesús amo quinanquili. 
<span class="verse" id="LK23_10">10&#160;</span>Huan nopa tlayacanca totajtzitzi huan tlamachtiani tlen itlanahuatilhua Moisés moquetzayayaj nepa, huan chicahuac quitelhuiyayaj. 
<span class="verse" id="LK23_11">11&#160;</span>Huajca Herodes huan isoldados pejque quihuihuiitaj huan quihuetzquilíaj. Huan quiyoyonti ica se yoyomitl catli cuajcualtzi quen moquentíaj tlanahuatiani, huan sempa quititlanqui ica Pilato. 
<span class="verse" id="LK23_12">12&#160;</span>Huan ipan nopa tonali Herodes huan Gobernador Pilato sempa moyoltlalijque pampa achtihui nelía mocualaniyayaj. </div>
<div class='s'>Quiijtojque ma miqui Jesús </div>
<div class='p'>
<span class="verse" id="LK23_13">13&#160;</span>Huan Pilato quinnotzqui nopa tlayacanca totajtzitzi, huan nopa tequitini, huan nopa miyaqui masehualme 
<span class="verse" id="LK23_14">14&#160;</span>huan quinilhui: </div>
<div class='p'>―Antechhualiquilijque ni tlacatl huan antechilhuíaj para quinyacana masehualme ma motlananaca. Pero nijtlatzintoquili amoixpa, huan amo nijpanti para quichijtoc niyon se tlajtlacoli catli ica anquitelhuijtoque. 
<span class="verse" id="LK23_15">15&#160;</span>Huan nojquiya Herodes amo tleno quipantili, huan yeca nechtitlanili sempa. Amo tleno quichijtoc para ma tijmictica. 
<span class="verse" id="LK23_16">16&#160;</span>Huajca nijtlatzacuiltis huan nijmajcahuas ma yohui. </div>
<div class='p'>
<span class="verse" id="LK23_17">17&#160;</span>Sesen xihuitl ipan nopa Pascua Ilhuitl monejqui para Pilato ma quimajcahua se catli itztoya ipan tlatzactli. 
<span class="verse" id="LK23_18">18&#160;</span>Pero nochi nopa masehualme chicahuac quiijtojque: </div>
<div class='p'>―¡Xijmicti Jesús! ¡Techmajcahuili Barrabás! </div>
<div class='p'>
<span class="verse" id="LK23_19">19&#160;</span>Huan Barrabás quitzactoyaj pampa quintlananqui masehualme ma tlahuilanaca ica gobierno, huan nojquiya pampa temicti. 
<span class="verse" id="LK23_20">20&#160;</span>Huan Pilato sempa quincamanalhui nopa masehualme pampa quinequiyaya quimajcahuas Jesús, 
<span class="verse" id="LK23_21">21&#160;</span>pero nopa miyaqui masehualme achi más tzajtziyayaj: </div>
<div class='p'>―¡Xijcuamapelolti! ¡Xijcuamapelolti! </div>
<div class='p'>
<span class="verse" id="LK23_22">22&#160;</span>Huan Pilato ica expa quinilhui: </div>
<div class='p'>―¿Para tlen? ¿Tlaque amo cuali quichijtoc? Amo tleno nijpantili catli quichijtoc para ma tijmictica. San nijtlatzacuiltis huan teipa nijmajcahuas ma yohui. </div>
<div class='p'>
<span class="verse" id="LK23_23">23&#160;</span>Pero nopa miyaqui masehualme huan tlayacanca totajtzitzi achi más tlahuejchijque huan quitlajtlaniyayaj ma quicuamapelolti; huan yeca quifuerzajhuijque Pilato. 
<span class="verse" id="LK23_24">24&#160;</span>Huajca Pilato motemacac para quichihuas catli inijuanti quinequiyayaj. 
<span class="verse" id="LK23_25">25&#160;</span>Huan quinmajcahuili nopa tlacatl catli tzactoya pampa tlahuilanqui ica gobierno huan temicti pampa yaya catli quitlajtlanijque. Huan quinmactili Jesús ininmaco para ma quichihuaca ihuaya catli inijuanti quinequiyayaj. </div>
<div class='s'>Quicuamapeloltijque Jesús </div>
<div class='p'>
<span class="verse" id="LK23_26">26&#160;</span>Huan nopa soldados quihuicaque Jesús. Teipa quiitzquijque se tlacatl catli itoca Simón catli ejqui tlali Cirene. Yaya ajsitinemiyaya tlen itlal huan nopa soldados quiquechpanoltijque nopa cuamapeli para ma quihuica iica Jesús. </div>
<div class='p'>
<span class="verse" id="LK23_27">27&#160;</span>Huan tlahuel miyaqui masehualme quitoquiliyayaj. Huan miyac sihuame chocayayaj huan tlahuejchihuayayaj pampa quicuamapeloltisquíaj Jesús. 
<span class="verse" id="LK23_28">28&#160;</span>Huan Jesús moicancuepqui huan quinilhui: </div>
<div class='p'>―Naname catli anehuaj Jerusalén. Amo xichocaca por na, pero ximochoquilica por amojuanti huan por amoconehua. 
<span class="verse" id="LK23_29">29&#160;</span>Pampa ajsis tonali quema masehualme tlahuel tlaijiyohuise huan quiijtose para cuali ininpantis sihuame catli amo huelque conepiyaj huan amo quema quinchichitijque coneme. 
<span class="verse" id="LK23_30">30&#160;</span>Ipan nopa tonali masehualme quiilhuise tepeme ma huetzi ininpani huan ma quintlatis. 
<span class="verse" id="LK23_31">31&#160;</span>Pampa sintla monequi nitlaijiyohuis quen ni, huan amo nitlajtlacolchijtoc, ¿quenicatza monequi tlaijiyohuise masehualme catli miyac tlajtlacoli quihuicaj? </div>
<div class='p'>
<span class="verse" id="LK23_32">32&#160;</span>Huan quinhuicayayaj ome tlachtequini nojquiya para quincuamapeloltise ihuaya Jesús. 
<span class="verse" id="LK23_33">33&#160;</span>Huan nochi ajsitoj nopa lugar campa itoca Mijcatzontecomitl, huan quicuamapeloltijque Jesús ica nopa tlachtequini, se ipan inejmac huan seyoc ipan iopoch. 
<span class="verse" id="LK23_34">34&#160;</span>Pero Jesús motlatlajti huan quiilhui iTata: “Papá, xiquintlapojpolhui pampa amo quimatij tlaque quichihuaj.” </div>
<div class='p'>Huan nopa soldados mahuiltijque ica piltetzitzi catli yejyectzi huan momajmacaque iyoyo Jesús. 
<span class="verse" id="LK23_35">35&#160;</span>Huan nopa miyaqui masehualme moquetzayayaj nepa huan quitlachiliyayaj. Huan nojquiya nopa tequitini quihuihuiitayayaj Jesús huan quiijtohuayayaj tlen ya: </div>
<div class='p'>―Quinmaquixti sequinoc, huajca ma momaquixti sintla nelía yaya nopa Cristo catli Toteco quitlapejpenijtoc para techtitlanilis. </div>
<div class='p'>
<span class="verse" id="LK23_36">36&#160;</span>Huan nopa soldados nojquiya quihuihuiitaque huan monechcahuijque campa yaya quen quitequipanohuayaya huan quitenamiquiltijque xocomeca atl catli ya xocoxtoya, 
<span class="verse" id="LK23_37">37&#160;</span>huan quiilhuijque: </div>
<div class='p'>―Sintla nelía ta tiinintlanahuatijca israelitame, huajca ximomaquixti. </div>
<div class='p'>
<span class="verse" id="LK23_38">38&#160;</span>Quitlalijtoyaj se tlajcuiloli ipan icuamapel itzonatipa Jesús catli quiijto: NI JESÚS ININTLANAHUATIJCA ISRAELITAME. </div>
<div class='p'>
<span class="verse" id="LK23_39">39&#160;</span>Huan se tlen nopa tlachtequini catli quicuamapeloltijtoyaj nojquiya ica paquiyaya Jesús huan quiilhui: </div>
<div class='p'>―Sintla nelía ta tiCristo catli Toteco techtitlanilijtoc, huajca ximomaquixti huan techmaquixti nojquiya. </div>
<div class='p'>
<span class="verse" id="LK23_40">40&#160;</span>Huan ne se tlachtejquetl quiajhuac ica catli quiijto huan quiilhui: </div>
<div class='p'>―¿Amo tiquimacasi Toteco, masque amantzi timiquis? 
<span class="verse" id="LK23_41">41&#160;</span>Quinamiqui para ta huan na ma timiquica pampa amo cuali catli tijchijtoque, pero ni Jesús amo tleno quichijtoc catli amo cuali. </div>
<div class='p'>
<span class="verse" id="LK23_42">42&#160;</span>Huan teipa nopa tlachtejquetl quiilhui Jesús: </div>
<div class='p'>―Jesús, techelnamiquis quema tihualas para titlanahuatis. </div>
<div class='p'>
<span class="verse" id="LK23_43">43&#160;</span>Huan Jesús quiilhui: </div>
<div class='p'>―Nimitzilhuía para temachtli, ama ni tonal tiitztoti nohuaya nepa campa tlahuel tlayejyectzi. </div>
<div class='s'>Jesús mijqui </div>
<div class='p'>
<span class="verse" id="LK23_44">44&#160;</span>Huan nechca tlajco tona, tzintlayohuixqui campa hueli ipan tlaltipactli huan quej nopa mocajqui hasta las tres ica tiotlac. 
<span class="verse" id="LK23_45">45&#160;</span>Ayacmo tlahui tonati, huan tzayanqui ica ome nopa hueyi cortina catli quitzacuayaya nopa cuarto Campa Más Tlatzejtzeloltic hueyi tiopan calijtic. 
<span class="verse" id="LK23_46">46&#160;</span>Huan Jesús camanaltic chicahuac, huan quiilhui iTata: </div>
<div class='p'>―Papá, nimitzmactilía notonal momaco ta. </div>
<div class='p'>Huan quema Jesús quiijto ya ni, mijqui. </div>
<div class='p'>
<span class="verse" id="LK23_47">47&#160;</span>Huan nopa capitán tlen soldados quiitac catli Jesús quichijqui, huan pejqui quihueyichihua Toteco Dios huan quiijto: </div>
<div class='p'>―Nelía ni Jesús eltoya se tlacatl catli amo tleno quichijtoc. </div>
<div class='p'>
<span class="verse" id="LK23_48">48&#160;</span>Nochi nopa miyaqui masehualme mosentilijtoyaj para quimatise tlaque ipantis Jesús, huan quema quiitaque nochi catli panoc, mocuepque ininchajchaj moyoltejtejtzontiyajque pampa tlahuel motequipachohuayayaj. 
<span class="verse" id="LK23_49">49&#160;</span>Huan nochi ihuampoyohua Jesús huan nopa sihuame catli hualajtoyaj ihuaya tlen estado Galilea moquetzayayaj ica huejca, quitlachiliyayaj nochi ni tlamantli. </div>
<div class='s'>Quitlalijque Jesús ipan tecacahuatl </div>
<div class='p'>
<span class="verse" id="LK23_50">50&#160;</span>Huan itztoya se tlacatl catli itoca José catli ejqui altepetl Arimatea ipan estado Judea. Yaya nojquiya eliyaya se tequitiquetl ipan nopa tlanechicoli catli más quipixqui tlanahuatili catli quitlatzintoquili Jesús huan quiijtojque para monequi miquis. José eltoya se cuali tlacatl huan xitlahuac iyolo iixpa Toteco. 
<span class="verse" id="LK23_51">51&#160;</span>Yaya quichiyayaya para Toteco Dios ma tlanahuatis ipan tlaltipactli huan yeca amo quipacti catli quichijque nopa tlanechicoli. 
<span class="verse" id="LK23_52">52&#160;</span>Huan ni José yajqui quiitato Pilato huan quitlajtlani ma quimaca itlacayo Jesús. 
<span class="verse" id="LK23_53">53&#160;</span>Huan quitemohuito itlacayo huan quiquimilo ica se hueyi yoyomitl. Huan quitejqui ipan se tecacahuatl catli yancuic quicoyonijtoya ipan tetl campa ayamo quitlalijtoyaj se mijcatzi. 
<span class="verse" id="LK23_54">54&#160;</span>Huan eltoya nopa tonal para quicualtlalise nochi catli monequi pampa a las seis ica tiotlac pehuayaya nopa seyoc tonal quema nochi israelitame monequi mosiyajquetzase. </div>
<div class='p'>
<span class="verse" id="LK23_55">55&#160;</span>Huan nopa sihuame catli hualajque tlen estado Galilea ihuaya Jesús quitoquilijque José huan quiitaque nopa tecacahuatl huan quenicatza quitlalijtoya itlacayo. 
<span class="verse" id="LK23_56">56&#160;</span>Huan teipa mocuepque ininchaj huan quisencajque tlaajhuiyacayotl catli atic huan catli tlatixtic. Huan ipan nopa tonal para mosiyajquetzase israelitame, inijuanti mosiyajquetzque quen quiijto nopa tlanahuatili.  </div>
<div class='psalmlabel' id='LK24_0'> 24</div>
<div class='s'>Moyolcuic Jesús </div>
<div class='p'>
<span class="verse" id="LK24_1">1&#160;</span>Ipan domingo, nopa achtihui tonal ipan semana, nelía ijnaltzi nopa sihuame yajque campa tecacahuatl huan quihuicaque nopa tlaajhuiyacayotl catli quisencajtoyaj. Huan sequinoc sihuame nojquiya yajque ininhuaya. 
<span class="verse" id="LK24_2">2&#160;</span>Huan quema ajsicoj, quiitaque ya quiijcuinijtoyaj nopa hueyi tetl catli quiixtzacuayaya nopa tecacahuatl. 
<span class="verse" id="LK24_3">3&#160;</span>Huan calajque, pero amo quipantijque itlacayo Tohueyiteco Jesús. 
<span class="verse" id="LK24_4">4&#160;</span>Huan mosentlachilijque huan san moilhuiyayaj tlaque panotoya. Huan nimantzi moquetzque ininnechca ome tlacame catli moquentijtoyaj ininyoyo catli nelía cahuaniyaya. 
<span class="verse" id="LK24_5">5&#160;</span>Huan tlahuel momajmatijque huan mohuijtzonque huan nopa tlacame quinilhuijque: </div>
<div class='p'>―¿Quenque anquitemohuaj se catli itztoc nica campa quincahuaj mijcatzitzi? 
<span class="verse" id="LK24_6">6&#160;</span>Jesús amo aqui nica. Ya moyolcuic. Xiquelnamiquica quema noja itztoya ipan Galilea anmechilhui para moyolcuisquía. 
<span class="verse" id="LK24_7">7&#160;</span>Anmechilhui para monequi quitemactilisquíaj yaya catli Mocuepqui Masehuali ininmaco tlajtlacolchijca masehualme huan para quicuamapeloltisquíaj huan ica eyi tonati yaya moyolcuisquía sempa. </div>
<div class='p'>
<span class="verse" id="LK24_8">8&#160;</span>Huajca nopa sihuame quielnamijque icamanal, 
<span class="verse" id="LK24_9">9&#160;</span>huan quisque ipan tecacahuatl huan quinyolmelahuatoj nopa majtlactli huan se imomachtijcahua huan nochi sequinoc ihuampoyohua Jesús catli quiitztoyaj. 
<span class="verse" id="LK24_10">10&#160;</span>Huan nopa sihuame catli quinyolmelahuatoj itlayolmelajcahua Jesús tlen quiitztoyaj inintoca eliyaya María Magdalena, Juana, huan María inana Jacobo huan nojquiya itztoyaj sequinoc sihuame ininhuaya. 
<span class="verse" id="LK24_11">11&#160;</span>Pero imomachtijcahua moilhuijque san ahuilcamanaltiyayaj huan amo quineltocaque catli quinilhuicoj. </div>
<div class='p'>
<span class="verse" id="LK24_12">12&#160;</span>Pero Pedro moquetztiquisqui huan motlalo hasta nopa tecacahuatl. Huan quitlachili iijtic huan quiitac san eltoya nopa hueyi yoyomitl catli ica quipijque itlacayo Jesús. Huan teipa mocuepqui ichaj tlahuel mosentlachiliyaya ica catli panotoya. </div>
<div class='s'>Ipan ojtli para Emaús </div>
<div class='p'>
<span class="verse" id="LK24_13">13&#160;</span>Huan nojquiya ipan nopa tonal itztoyaj ome ihuampoyohua Jesús catli nejnemiyayaj ipan ojtli hasta se rancho catli itoca Emaús catli mocajqui nechca once kilómetros ihuejcaca tlen altepetl Jerusalén. 
<span class="verse" id="LK24_14">14&#160;</span>Huan mocamanalhuiyayaj se ica seyoc ica nochi catli panotoya. 
<span class="verse" id="LK24_15">15&#160;</span>Huan quema mocamanalhuiyayaj, Jesús iseltzi monechcahuico huan pejqui ininhuaya nejnemi. 
<span class="verse" id="LK24_16">16&#160;</span>Pero Toteco amo quincahuili ma quiiximatica sintla ya. 
<span class="verse" id="LK24_17">17&#160;</span>Huan Jesús quintlatzintoquili: </div>
<div class='p'>―¿Tlaque anmocamanalhuijtiyohuij ipan ojtli? ¿Para tlen tlahuel anmotequipachohuaj? </div>
<div class='p'>
<span class="verse" id="LK24_18">18&#160;</span>Huan se tlen inijuanti catli itoca Cleofas quinanquili Jesús: </div>
<div class='p'>―¿Huelis san ta ipan nochi altepetl Jerusalén amo tijmati nochi tlamantli catli panotoc nica ipan ni tonali? </div>
<div class='p'>
<span class="verse" id="LK24_19">19&#160;</span>Huan Jesús quinilhui: </div>
<div class='p'>―¿Tlaque tlamantli? </div>
<div class='p'>Huan quiilhuijque: </div>
<div class='p'>―Nopa tlamantli catli panoc ica Jesús catli ehua Nazaret. Yaya eltoya se tlajtol pannextijquetl catli quipixqui chicahualistli quichihuas huejhueyi tiochicahual nextili. Tlamachti ica chicahualistli huan quipacti Toteco Dios huan quinpacti masehualme. 
<span class="verse" id="LK24_20">20&#160;</span>Huan nopa tlayacanca totajtzitzi huan tequitini quitemactilijque para ma quimictica. Huan quicuamapeloltijque. 
<span class="verse" id="LK24_21">21&#160;</span>Tojuanti timotemachiyayayaj ipan ya para techmaquixtis tiisraelitame. Huan quipiya eyi tonati quicuamapeloltijque. 
<span class="verse" id="LK24_22">22&#160;</span>Ama nojquiya timosentlachilijque pampa sequin sihuame yajque ijnaltzi hasta campa tecacahuatl, 
<span class="verse" id="LK24_23">23&#160;</span>huan amo quipantijque itlacayo. Techilhuicoj quinitaque itequihuajcahua Toteco catli quinilhuijque para Jesús ya itztoc. 
<span class="verse" id="LK24_24">24&#160;</span>Huan sequinoc catli itztoyaj tohuaya nojquiya yajque campa tecacahuatl huan quipantijque nochi quen nopa sihuame quiijtojtoyaj, pero amo quiitaque Jesús. </div>
<div class='p'>
<span class="verse" id="LK24_25">25&#160;</span>Huan Jesús quinilhui: </div>
<div class='p'>―¿Amo anquimachilíaj? Nelía ohui para anquineltocaj nochi catli quiijtojque itlajtol pannextijcahua Toteco. 
<span class="verse" id="LK24_26">26&#160;</span>¿Amo anquimachilíaj para monejqui Cristo ma tlaijiyohuis ica nochi ni tlamantli huan teipa yas ilhuicac campa quipiyas ihueyitilis? </div>
<div class='p'>
<span class="verse" id="LK24_27">27&#160;</span>Huan Jesús pejqui ica catli quiijcuilo Moisés huan panoc inintlajcuilol nochi sequinoc itlajtol pannextijcahua Toteco, huan quinpohuili nochi catli ijcuilijtoc tlen ya campa hueli ipan Icamanal Toteco. </div>
<div class='p'>
<span class="verse" id="LK24_28">28&#160;</span>Huan quema monechcahuiyayaj nopa rancho campa yohuij, Jesús mochijqui quen achi más huejca yasquía. 
<span class="verse" id="LK24_29">29&#160;</span>Huan nopa ome tlacame chicahuac quiilhuijque: </div>
<div class='p'>―Ximocahua tohuaya pampa nimantzi temos tonati huan tlayohuiyas. </div>
<div class='p'>Huan Jesús yajqui para mocahuas ininhuaya. 
<span class="verse" id="LK24_30">30&#160;</span>Huan quema mosehuiyaya ininhuaya campa mesa, quiitzqui pantzi huan quitlascamatqui Toteco, teipa quitlajcoitac huan quinmajmacac. 
<span class="verse" id="LK24_31">31&#160;</span>Huajca elqui quen tlapojque iniixteyolhua huan quiiximatque, huan nimantzi Jesús ayacmo monexti iniixpa. 
<span class="verse" id="LK24_32">32&#160;</span>Huan huajca quiijtojque se ica seyoc: </div>
<div class='p'>―¿Amo tijmachiliyaya quen yejyectzi eliyaya ipan moyolo quema yaya techcamanalhuiyaya ipan ojtli huan techilhuiyaya catli quiijtosnequi Icamanal Toteco? </div>
<div class='p'>
<span class="verse" id="LK24_33">33&#160;</span>Huan huajca nopa ome tlacame moquetzque nimantzi huan mocuepque Jerusalén. Huan quinpantijque nopa majtlactli huan se imomachtijcahua Jesús ya mosentilijtoyaj ica sequinoc 
<span class="verse" id="LK24_34">34&#160;</span>catli quiijtohuayayaj para Tohueyiteco nelía moyolcuitoc huan monextijtoya ica Simón Pedro. 
<span class="verse" id="LK24_35">35&#160;</span>Huajca nopa ome nojquiya pejque quinyolmelahuaj catli ininpantic ipan ojtli huan quen quiiximatque Jesús quema quitlajcoitac nopa pantzi. </div>
<div class='s'>Jesús monexti iniixpa imomachtijcahua </div>
<div class='p'>
<span class="verse" id="LK24_36">36&#160;</span>Huan quema noja quinilhuiyayaj ni tlamantli, Jesús moquetzqui tlatlajco inijuanti huan quinilhui: </div>
<div class='p'>―Xijpiyaca tlasehuilistli ipan amoyolo. </div>
<div class='p'>
<span class="verse" id="LK24_37">37&#160;</span>Huan inijuanti quisentlachilijque huan momajmatijque huan moilhuijque quiitayayaj se animajtzi. 
<span class="verse" id="LK24_38">38&#160;</span>Huan Jesús quinilhui: </div>
<div class='p'>―¿Para tlen anmajmahuij huan ohui anquineltocaj para melahuac naya? 
<span class="verse" id="LK24_39">39&#160;</span>Xiquitaca nomax huan noicxihua campa calajqui lavos. Nelía naya. Techitzquica huan xijmachilica. Se animajtzi amo quipiya inacayo huan iomiyo quen anquiitaj nijpiya. </div>
<div class='p'>
<span class="verse" id="LK24_40">40&#160;</span>Huan quema quiijtohuayaya ni camanali, quinnextili imax huan iicxihua. 
<span class="verse" id="LK24_41">41&#160;</span>Huan amo quineltocayayaj pampa tlahuel paquiyayaj huan quisentlachiliyayaj. Huan yeca Jesús quinilhui: </div>
<div class='p'>―¿Amo tleno anquipiyaj nica para nijcuas? </div>
<div class='p'>
<span class="verse" id="LK24_42">42&#160;</span>Huan inijuanti quimacaque se michi catli tlacacatzoli huan se quentzi nectli. 
<span class="verse" id="LK24_43">43&#160;</span>Huan quiitzqui huan quicuajqui iniixpa. 
<span class="verse" id="LK24_44">44&#160;</span>Huan quinilhui: </div>
<div class='p'>―Quema noja niitztoya amohuaya, nimechilhui monequiyaya para ma panos nochi catli ijcuilijtoc tlen na ipan itlanahuatilhua Moisés, huan ipan Salmos, huan ipan iniama nopa tlajtol pannextiani. </div>
<div class='p'>
<span class="verse" id="LK24_45">45&#160;</span>Huan teipa Jesús quintlapoli inintlalnamiquilis para ma quimachilica Icamanal Toteco. 
<span class="verse" id="LK24_46">46&#160;</span>Huan quinilhui: </div>
<div class='p'>―Quej ni ijcuilijtoc para nopantisquía na niCristo. Monejqui nitlaijiyohuis huan nimiquis huan ica eyi tonali monejqui nimoyolcuis sempa; huan quej nopa panoc. 
<span class="verse" id="LK24_47">47&#160;</span>Huan ama monequi amojuanti xijpehualtica nica Jerusalén huan xitlacamanalhuica ni camanali ipan notoca [24:47 Ica notequiticayo.] para masehualme ma moyolpatlaca huan ma quicahuaca inintlajtlacolhua huan Toteco quintlapojpolhuis. Huan teipa xitlacamanalhuitij ipan nochi tlalme ipan tlaltipactli. 
<span class="verse" id="LK24_48">48&#160;</span>Anquiitztoque ni tlamantli huan ama monequi anteyolmelahuase catli anquiitztoque. 
<span class="verse" id="LK24_49">49&#160;</span>Nechcatitoc para nimechtitlanilis Itonal Toteco ipan amojuanti quen noTata anmechtencahuilijtoc anmechmacas. Huajca ximocahuaca ipan altepetl Jerusalén hasta yaya ajsis huan anmechtemitis ica chicahualistli tlen ilhuicac. </div>
<div class='s'>Jesús tlejcoc ilhuicac </div>
<div class='p'>
<span class="verse" id="LK24_50">50&#160;</span>Huan Jesús quinhuicac imomachtijcahua hasta Betania huan momatlananqui huan quintiochijqui. 
<span class="verse" id="LK24_51">51&#160;</span>Huan quema noja quintiochihuayaya, quistejqui huan tlejcoc ilhuicac. 
<span class="verse" id="LK24_52">52&#160;</span>Huan imomachtijcahua quihueyichijque, huan teipa mocuepque altepetl Jerusalén ica hueyi paquilistli. 
<span class="verse" id="LK24_53">53&#160;</span>Huan mojmostla itztoyaj ipan nopa hueyi israelita tiopamitl quipaquilismacayayaj huan quihueyichihuayayaj Toteco Dios. Quej nopa ma eli.</div><div class="footnote">
<hr />
</div>
</div></body></html>
