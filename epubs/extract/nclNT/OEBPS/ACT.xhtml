<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Ilajtulisli Yancuic toTata Jesucristo HECHOS 1</title>
</head>
<body dir='ltr'>
<ul class='tnav'>
<li><a href='index.xhtml'>HECHOS</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt'>Inon unca hual quichihuajque Jesucristo ilanahuatinijmes  </div>
<div class='psalmlabel' id='AC1_0'> 1</div>
<div class='s'>Yahui huala in Espíritu Santo </div>
<div class='p'>

<span class="verse" id="AC1_1">1&#160;</span>Teófilo, tehual hual moxtin quimatilo mitzpililo lamajtilisli, nimitzijcuiluilía in amal nican. Pa in oc se noamal calica nicpehualtic nolapuhualisli, nimitzijcuiluilic inahuac mochi inon hual pehuac quichíac huan quimaxtic Jesús. Nicpuhuac in hual mitzmachiltic quiman pehuac huan quinami lachijtiahuiaya innojen xixihuil pa quiman ajsic in tonali hual cataya laꞌajcoquili pin cielo. 
<span class="verse" id="AC1_2">2&#160;</span>Ma yojque, pan tonalijmes quiman ayamo cataya laꞌajcoquili pin cielo, quinmachiltic pan ipampa in Espíritu Santo yehuanten hual quinlajtultic pa yelosquiaya ilanahuatinijmes, quinmachiltic mochi hual quipialoaya pa quichihualosquiaya yehuanten. </div>
<div class='p'>
<span class="verse" id="AC1_3">3&#160;</span>Quiman panuc Jesús ilacocoltilisli huan miquic, yihual yulic oc sejpa. Monextic neli yultataya ca míac nesilisli ca yehuanten ilanahuatinijmes huan yehuanten neli quimatiloaya pampa yuliaya. Huan pan cuarenta tonalijmes yojque monextitinemiaya ca yehuanten huan quinmiliaya quinami Dios huelitía. </div>
<div class='p'>
<span class="verse" id="AC1_4">4&#160;</span>Pan tonalijmes quiman ayamo quisac Jesús capa yehuanten, quinmilic pa mocahuasi pa Jerusalén, quinmilic: </div>
<div class='p'>—Amo ximohuicacan pa quiahuac Jerusalén. Nepa xicchiacan yihual hual anmitztilanilía noTajtzin. Nehual noje annimitzilic sejpa huan oc sejpa pampa yihual hualas. 
<span class="verse" id="AC1_5">5&#160;</span>Juan Lacuayatequini neli lacuayatequiaya ca al. Jan yoje, amo panusi míac tonalijmes pejticate axcan huan anyahui ancaya lacuayatequili ca in Espíritu Santo. Pampa in, xicchiacan pa Jerusalén, xicchiacan in tonali hual hualas. </div>
<div class='s'>Jesús unca laꞌajcoquili pin cielo (ilhuicac) </div>
<div class='p'>
<span class="verse" id="AC1_6">6&#160;</span>Cuaquinon, quiman ca Jesús monechiculoaya, quilajlanijque, quilijque: </div>
<div class='p'>—Tata, ¿axcan tía ticmaca tolali Israel ilahueliltilisli pa huelitis ihuían pa tolali oc sejpa quinami cataya pa yina? </div>
<div class='p'>
<span class="verse" id="AC1_7">7&#160;</span>Huan quinnanquilic Jesús, quinmilic, quil: </div>
<div class='p'>—Amo unca anmoyaxca pa anquimatis inon. ToTajtzin Dios, jan yihual san unca iyaxca huan quipía lahueliltilisli pa quilis calía tonali yahui panúa inon. 
<span class="verse" id="AC1_8">8&#160;</span>Ma yoje, in tonali hual hualas in Espíritu Santo ca amhuanten, yihual anmitzmacas lahueliltilisli huan anquisas pa anquinnahuatis lacames nolamaxtilisli nehual, anquinlaquetzilis inahuac inon pa Jerusalén huan pa mochi in lalticpan Judea huan pin lalticpan Samaria huan pa mochi in lalticpan ca capic unca niman huejca. </div>
<div class='p'>
<span class="verse" id="AC1_9">9&#160;</span>Lamic quinmilic inon, lejcuc Jesús ca yehuanten ilanahuatinijmes quiztataloaya. Cuaquinon hualac se mextemil, quitzacuilic, huan yajmo quitajque. 
<span class="verse" id="AC1_10">10&#160;</span>Yojque mocahualoaya lachixtataloaya pa pani pin cielo, monextitiquisajque ca yehuanten ome lacames, yehuanten cataloaya lalaquentili ca tzotzomajli iztac. 
<span class="verse" id="AC1_11">11&#160;</span>Quinmilijque: </div>
<div class='p'>—Lacames galiletecos, ¿leca anmocahua anlachixtica pa in cielo? In Jesús, yihual hual lejcutíac pa in cielo, hualas oc sejpa. Huan quinami anquitac laꞌajcoquili, jan yojque anquitas yihual quiman temujtihualas oc sejpa. </div>
<div class='s'>Quilajtultilo Matías pa quichihuas itequipanulisli Judas </div>
<div class='p'>
<span class="verse" id="AC1_12">12&#160;</span>Cuaquinon quisaje pin lomita (tepetzindi) itoca Olivos, uyaje pa Jerusalén, amo huejca cataya, jan huejquita quinami quijtúa inminlajtol in judíos pa huil nejnemis se pan tonali quiman mosehuilo in judíos. 
<span class="verse" id="AC1_13">13&#160;</span>Ajsije pa Jerusalén, calaquije pin cali, lejcuje pa pani capa chantiloaya. Yehuanten cataloaya Pedro huan Jacobo huan Juan huan Andrés huan Felipe huan Tomás huan Bartolomé huan Mateo huan Jacobo ixolol Alfeo. Noje cataya Simón, yihual se ca inminlanechiculisli lacames hual quinequinijme moanalo ca in romanos pa quinlaluxtisi pa quiahuac inminlali in judíos. Inminlanechiculisli motocani cananistas. Huan noje cataya Judas, yihual icni Jacobo. 
<span class="verse" id="AC1_14">14&#160;</span>Yehuanten moxtin molaliloaya ca se lajtulisli pa lajlanilosquiaya Dios. Ca yehuanten cataloaya in sihuames huan María inantzin Jesucristo huan noje cataloaya nepa icnían Jesucristo. </div>
<div class='p'>
<span class="verse" id="AC1_15">15&#160;</span>Innojen tonalijmes moquetzac Pedro lajco capa in laneltocanijmes, yehuanten cataloaya quinami ciento veinte (chicuasepuhuali), huan Pedro quinmilic: </div>
<div class='p'>
<span class="verse" id="AC1_16">16&#160;</span>—Nocnían lacames, quipiaya pa lamis mochías inon hual quijtuc in Espíritu Santo inahuac Judas. Yihual quinlaicanac yehuanten hual hualaje pa quihuicasi lailpili Jesús. In Espíritu Santo technextilía inon pan ipampa in hual quijcuiluc in hué David pa yina. 
<span class="verse" id="AC1_17">17&#160;</span>Judas yec se ca tehuanten imonextilinijmes Jesús, cataya iyaxca pa tequipanus ca tehuanten. 
<span class="verse" id="AC1_18">18&#160;</span>Huan mocuhuilic se cuajmili ca in treinta tomin lachihuali ca plata hual quilaxlahuije Judas pa in niman amo cuali hual quichíac. Cuaquín huetzic in lacal pa itzontecon, xopunic icuerpo (inacayo) huan quistiquisaje mochi ilaijtic (icuilaxcol). 
<span class="verse" id="AC1_19">19&#160;</span>Quiman quimatijque inon yehuanten hual chantiloaya pin Jerusalén, quitocayaltijque in cuajmili Aceldama. In quinequi quijtúa iCuajmili Esli pa inminlajtol yehuanten. 
<span class="verse" id="AC1_20">20&#160;</span>Huan yojque unca lajcuiluli inon inahuac Judas pa iamal in Salmos, quijtúa: </div>
<div class='q'>Ma ye lacajcahuali icali, </div>
<div class='q'>huan ma camo chanti amaqui pa icalijtic. </div>
<div class='m'>Huan quijtúa noje: </div>
<div class='q'>Ma tequipanu oc se capa yihual tequipanuni. </div>
<div class='p'>
<span class="verse" id="AC1_21">21&#160;</span>Pedro laqueztiahuiaya, quinmiliaya, quil: </div>
<div class='p'>—Pampa inon, ma tijcalactican ca tehuanten oc se lacal pa quichijtías Judas itequipanulisli. Quipías pa yes se hual itequi ca tehuanten quitocaya Jesús. 
<span class="verse" id="AC1_22">22&#160;</span>Quipías pa yes se hual ca tehuanten cataya quiman tipehuaje, quiman Juan quicuayatequic Jesús. Quipías pa yes se hual mocahuaya ca tehuanten pa in tonali quiman tiquitaje Jesús laꞌajcoquili pin cielo. Yoje cayas ca tehuanten oc se lacal hual huil quijtúa neli pampa Jesús yulic oc sejpa. </div>
<div class='p'>
<span class="verse" id="AC1_23">23&#160;</span>Cuaquinon quinlajtultijque ome hual cataloaya ca yehuanten, se ca itoca José Barsabas, noje itocaya Justo, in oc se ca itoca Matías. 
<span class="verse" id="AC1_24">24&#160;</span>Cuaquinon, moxtin quilajlanijque Dios, yoje quilijque, quil: </div>
<div class='p'>—Tata, tehual tiquinmiximati inminyolo moxtin. Xitechnextili axcan calía ca in ome lacames tehual ticlajtultic. 
<span class="verse" id="AC1_25">25&#160;</span>Yoje, pa yihual cayas iyaxca itequipanulisli Judas. Yihual quicahuac itequipanulisli quiman quichíac in niman amo cuali. Pampín uyac ca capic cataya iyaxca pa yahuisquiaya. </div>
<div class='p'>
<span class="verse" id="AC1_26">26&#160;</span>Cuaquinon quilalijque cuajtzindis lacuixtili huan quisac icuajtzindi Matías. Yojque quilajtultije Matías, huan yihual yec lanahuatini ca in oc sequin once lanahuatinijmes.  </div>
<div class='psalmlabel' id='AC2_0'> 2</div>
<div class='s'>Huala in Espíritu Santo </div>
<div class='p'>
<span class="verse" id="AC2_1">1&#160;</span>Ajsic in tonali itoca Pentecostés, moxtin cataloaya pan se cali, lajtuloaya pa inminyolo quinami se san. 
<span class="verse" id="AC2_2">2&#160;</span>Huan jan ajnaxcan hualajtiquisac se xahuanilisli, quisac pin cielo (ilhuicac) quinami se ijyecal chicahuac. Mocaquic pa mochi in cali calijtic capa cataloaya. 
<span class="verse" id="AC2_3">3&#160;</span>Cuaquinon nesiloaya capa yehuanten len quinami sequin tixuxlimes. Mochi sejse cataya chicuenta se inejnepil hual cataya laxiluli. Huan moxiluje mochi sejse innojen tixuxlimes, molalije sejse pan mochi sejse ca yehuanten. 
<span class="verse" id="AC2_4">4&#160;</span>Calaquic in Espíritu Santo ca moxtin inminyolo, huan yehuanten pehuaje lajtuje ca oc sequin lajtomes quiman in Espíritu Santo quinhueliltiaya pa lajtusi. </div>
<div class='p'>
<span class="verse" id="AC2_5">5&#160;</span>Innojen tonalijmes hualajque pa Jerusalén judíos hual chantiloaya pa mochi in lalimes pin lalticpan, hual axcan chantitataloaya nepa pin caltilan. 
<span class="verse" id="AC2_6">6&#160;</span>Yehuanten quicaquiloaya inminxahuanilisli in lanahuatinijmes laqueztataloaya. Pampín monechicujtihualaloaya ca capic cataloaya in lanahuatinijmes, moitaloaya ca lamajtilisli pampa quicaquiloaya in lanahuatinijmes lajtutataloaya ca ilajtol mochi sejse hual lajtuaya pa calía yes lali capa lacatic. 
<span class="verse" id="AC2_7">7&#160;</span>Huan momajtitihualaloaya huan moiztihualaloaya ca lamajtilisli moilijtataloaya: </div>
<div class='p'>—Xiquitacan. In lacames cate moxtin galiletecos, innojen hual laquezticate. 
<span class="verse" id="AC2_8">8&#160;</span>¿Quinami tiquincacticate yehuanten lajtulo tolajtol tehuanten hual tilajtulo pin lali capa tilacatije? 
<span class="verse" id="AC2_9">9&#160;</span>Sequin ca tehuanten tichantilo pin lali Partia, sequin tichantilo pin lali Media, oc sequin tichantilo pa Elam. Sequin ticate judíos hual tichantilo pin lali Mesopotamia huan in lalticpan Capadocia, huan pin lalticpan Ponto huan pa Asia. 
<span class="verse" id="AC2_10">10&#160;</span>Tichantilo noje pin lalticpan Frigia huan pa Panfilia. Tichantilo pa Egipto huan cajcapa pin lali Libia nepa pa itenco in lali itoca Cirene. Sequin ca tehuanten tichantilo pin caltilan hué Roma, nican tichantiticate se ome tonalitos san. 
<span class="verse" id="AC2_11">11&#160;</span>Sequin tilacatije judíos, oc sequin amo tilacatije judíos, mas que timochihuaje lacames hual ticmolancuacuetzililo Dios quinami in judíos. Sequin tichantilo pin lali Arabia. Ma yoje tiquincacticate innojen galiletecos laquezticate ca tolajtol mochi sejse ca tehuanten, techilijticate innojen hual Dios quinchía, innojen hual techmolachialtilo ca lamajtilisli. </div>
<div class='p'>
<span class="verse" id="AC2_12">12&#160;</span>Yojque molapoluloaya moxtin, amo quimatiloaya len yahuiloaya quijtulo, moililoaya se ca oc se, quil: </div>
<div class='p'>—¿Len yes inon? </div>
<div class='p'>
<span class="verse" id="AC2_13">13&#160;</span>Huan quinhuitzquilijtinemiloaya oc sequin, quijtuje: </div>
<div class='p'>—Yehuanten lahuanticate ca iayo uva tzopelic huan yancuic. </div>
<div class='s'>Pedro quinnotza in lacalera </div>
<div class='p'>
<span class="verse" id="AC2_14">14&#160;</span>Cuaquinon moquetzac Pedro ca in once lanahuatinijmes, quinnotzac in lacalera ca lajtol chicahuac, quinmilic: </div>
<div class='p'>—Lacames hual anmolali unca Judea huan anmoxtin hual anchanti pa Jerusalén, xicmatican inon, xijcaquican cuali len nía annimitzilía. 
<span class="verse" id="AC2_15">15&#160;</span>Amo lahuanticate in lacames quinami anquijtutica. Amhuanten anquimati pampa nican amo lahuanalo pa huajtzinco, huan jan ticate chicnahui horas san pa huajtzinco. 
<span class="verse" id="AC2_16">16&#160;</span>No, inon hual anquita panujtica unca in hual quijtuc pa yina Joel, yihual yec Dios ilajtuni. Nía annimitzilía len quijcuiluc. Quijtuc: </div>
<div class='q'>
<span class="verse" id="AC2_17">17&#160;</span>Huan pin tonalijmes quiman mochijchías in lalticpan pa lamis, quijtúa quil Dios, niquincalactilis noEspíritu ca laijtic inminyolo moxtin. </div>
<div class='q'>Yoje quijtusqui nolajtomes anmoxolomes lacames huan sihuames. </div>
<div class='q'>In lacames yajyancuic quinmitasqui laixotocalisli hual Dios quinnextilis, </div>
<div class='q'>huan in abuelojmes quintemiquisi lajtemijquimes. </div>
<div class='q'>
<span class="verse" id="AC2_18">18&#160;</span>Quema, pa in tonali niquincalactilis noEspíritu ca laijtic inminyolo nolapalehuinijmes lacames huan sihuames, huan laquetzasqui nonahuac nehual. </div>
<div class='q'>
<span class="verse" id="AC2_19">19&#160;</span>Huan nehual niquinchihuas pin cielo lejlen hual lamajtilo, huan nicnextis nolahueliltilisli pa latzindan pin lalticpan. </div>
<div class='q'>Cayasi esli huan tixuxli huan pocli tetzahuac, se popucalisli niman hué. </div>
<div class='q'>
<span class="verse" id="AC2_20">20&#160;</span>Mopalas in tonali, laticumactis, </div>
<div class='q'>mochihuas chichiltic in mesli quinami esli. </div>
<div class='q'>In yahui panúa quiman ca nadita ajsis in tonali quiman in Tata quinmacas ojli in lacames, </div>
<div class='q'>In yes se tonali hual laixpelas míac, lahuis chicahuac. </div>
<div class='q'>
<span class="verse" id="AC2_21">21&#160;</span>Huan yoje cayas ca aqui yes quinotzas itoca in Tata, yihual yes laquixtili pin ipolehuilisli ilaijlaculisli. </div>
<div class='m'>Inon unca len quijtúa Dios pan ipampa ilajtuni Joel hual quijcuiluc inon. </div>
<div class='p'>
<span class="verse" id="AC2_22">22&#160;</span>Cuaquinon Pedro quinmilic: </div>
<div class='p'>—Xijcaquican, lacames israelitos, in hual nía annimitzilía. Jesús hual yulini pin caltilan Nazaret yec se lacal hual Dios anmitznextilic pampa yihual Jesús yec lacal hual yihual Dios quitilanic. Huan yoje Dios anmitznextilic inon pan ipampa innojen hual anmitzlachialtije ca lamajtilisli. Innojen yihual quinchíac anmoyampa amhuanten pan ipampa quinami Dios quihueliltic Jesús pa quinchías. Inon amhuanten anquimati. 
<span class="verse" id="AC2_23">23&#160;</span>Huan yihual anquimictic pan se cuahuil pan inminpampa lacames hual amo quineltocalo tolajtol. Inon quipanuc, pampa quiman Dios quipehualtic mochi, yihual quilalic pa quipanusquiaya, quimatic pampa yahuiaya quipanu. Huan amhuanten anquitemacac pa quimictilosquiaya. 
<span class="verse" id="AC2_24">24&#160;</span>Ma yoje, yihual Dios quiyuliltic, quimacahuac pa camo mocahuasquiaya mictataya Jesús. In miquilisli amo huil quisulahuac Jesús pa camo yulisquiaya oc sejpa. 
<span class="verse" id="AC2_25">25&#160;</span>Yoje lajtuc pa yina tohué David inahuac yihual Jesús, quijtuc, quil: </div>
<div class='q'>Mojmosta niquitaya in Tata pa nolaixpan, pampa yihual nechlachilía cuali pa camo nicpías len hual nechmajtis. </div>
<div class='q'>
<span class="verse" id="AC2_26">26&#160;</span>Pampa in, paqui noyolo huan quijtúa nocamac ilajtomes ca paquilisli hué, </div>
<div class='q'>huan quema, nocuerpo yuli cantica len cuali hual nicchixtica. </div>
<div class='q'>
<span class="verse" id="AC2_27">27&#160;</span>Pampa amo ticmacahuiltis pa nehual nimocahuas capa in mijquimes. </div>
<div class='q'>Huan amo ticmacahuiltis pa palanis nocuerpo nehual, quema, nehual hual ticlajtultic pa nihuelitis. </div>
<div class='q'>
<span class="verse" id="AC2_28">28&#160;</span>Tinechmaxtis pa nicanas in ojli capa amo nimocahuas pa niyultías, nicayas ca niman míac paquilisli quiman niunca moyampa. </div>
<div class='m'>Yojque quijtuc David hual yec tohué pa yina. </div>
<div class='p'>
<span class="verse" id="AC2_29">29&#160;</span>’Nocnían lacames, annimitzlaquetzilía inahuac tocni hué David hual yulini pa yina. Nehual huil annimitzilía ca lajtol melahuac, David in hué miquic huan quilalpachuje, tiquitalo tehuanten axcan capa quilalpachuje. 
<span class="verse" id="AC2_30">30&#160;</span>Ma yoje, in hué David yec se ilajtuni Dios hual huil quijtuc len yahuiaya panu, pampa Dios quihueliltic. Quimatic David quinami Dios quilic in ca lajtol hual amo mopala. Quilic pampa yihual Dios yahuiaya quichía hué se imiahuil David hual yahuiaya lacati. Yahuiaya ye hué capa David huelitini. 
<span class="verse" id="AC2_31">31&#160;</span>Huan David quimatic inon pa yina quiman ayamo panuc. Pampín lajtuc de quiman yahuiaya yuli oc sejpa yihual hual Dios quilalic pa yes tohué, quema, in Jesús hual moscaltic pa Nazaret. David quijtuc pampa amo yahuiaya ye lacajcahuali yihual capa in mijquimes, huan amo yahuiaya palani icuerpo. 
<span class="verse" id="AC2_32">32&#160;</span>In Jesús Dios quiyuliltic oc sejpa, huan tehuanten ticate hual tiquitaje timoxtin innojen hual antimitzlaquetzilijticate. 
<span class="verse" id="AC2_33">33&#160;</span>Axcan, Dios quichíac in Jesús pa yes niman hué. Quilalic pa huelitis, axan unca pa ima cuali Dios pa huelitis. Noje Jesús canac ilahueliltilisli Dios pa techtilanilis in Espíritu Santo. Axcan anquiztica huan anquicactica quinami lahueliltía in Espíritu Santo. 
<span class="verse" id="AC2_34">34&#160;</span>Xiquitacan. David in hué amo lejcuc pin cielo. Ma yoje yihual ihuían quijtuc: </div>
<div class='q'>Dios in Tata quilic noTata: </div>
<div class='q'>“Ximolali pa noma cuali, </div>
<div class='q'>
<span class="verse" id="AC2_35">35&#160;</span>xicaya nepa pa quiman niquinsulahuas molacocolinijmes. </div>
<div class='q'>Niquinneltocaltis tehual.” </div>
<div class='p'>
<span class="verse" id="AC2_36">36&#160;</span>Cuaquinon Pedro quinmilic: </div>
<div class='p'>—Pampa inon ma quimatican inon moxtin yehuanten israelitos huan ma camo quimahuilican pampa amo melahuac: In Jesús hual amhuanten anquipiluc pan in cuahuil, yihual Dios quichía pa yihual yes in Tata huan in Cristo. </div>
<div class='p'>
<span class="verse" id="AC2_37">37&#160;</span>Quicaquijque inon, quincocuc niman míac inminyolo, quinlajlanijque Pedro huan in oc sequin lanahuatinijmes, quinmilijque: </div>
<div class='p'>—Tocnían lacames, ¿len ticchihuasi? </div>
<div class='p'>
<span class="verse" id="AC2_38">38&#160;</span>Pedro quinnanquilic: </div>
<div class='p'>—Xicpalacan anmoyolo pa anlaijnamiquis quinami Dios quinequi, ximocuayatequican anmoxtin pa anquinextilis quinami anquineltoca in hual Dios axan technextilic inahuac Jesucristo. Yoje anquinextilis moxtin pampa yihual anmoTata. Yoje quinpujpuhuas anmolaijlaculisli, noje anmitzmacas in Espíritu Santo pa anmoyolo. 
<span class="verse" id="AC2_39">39&#160;</span>Dios quijtuc neli pampa yahuiaya anmijchihuili inon pa amhuanten huan pa anmoxolomes huan pa moxtin hual chantilo huejca, moxtin hual Dios toTata quinnotzas. </div>
<div class='p'>
<span class="verse" id="AC2_40">40&#160;</span>Huan ca in lajtomes huan ca míac oc sequin lajtomes, Pedro quinmilic in melahualisli. Quinmilic quinami monequi pa laneltocasqui yehuanten, quinmilic: </div>
<div class='p'>—Ximoquixtilican pin polehuilisli capa anunca ca yehuanten hual yulilo quichijticate amo cuali huan yalo polehuilo. </div>
<div class='p'>
<span class="verse" id="AC2_41">41&#160;</span>Cuaquinon, aquinojen quinmixtocaje ilajtomes Pedro cataloaya lacuayatequili. Huan pa in tonali miaje quinami ye mil lacames hual pehuaje quineltocaje Cristo. 
<span class="verse" id="AC2_42">42&#160;</span>Huan monechiculoaya mojmosta pa quicaquisi len quimaxtiloaya in lanahuatinijmes. Moxtin chantiloaya quinami cataloaya inmicnían moxtin, monechiculoaya pa quicualosquiaya pan pa quijnamiquisqui in Tata. Huan yehuanten amo quicahualoaya pa quilajlanisqui Dios mojmosta. </div>
<div class='s'>Yoje yulinijme yehuanten hual ipehuayan quineltocajque Cristo </div>
<div class='p'>
<span class="verse" id="AC2_43">43&#160;</span>Huan Dios ilahueliltilisli quinmomajtiltic moxtin pampa quitaje miaje mochi hual Dios quichíac pan inminpampa in lanahuatinijmes. Pampa inon lachialoaya momajtitataloaya, quiztataloaya innojen hual quinextiloaya Dios ilahueliltilisli. 
<span class="verse" id="AC2_44">44&#160;</span>Chantiloaya monechicujticate in laneltocanijmes huan mochi hual quinpialoaya quinxiluililoaya ca moxtin in oc sequin laneltocanijmes. 
<span class="verse" id="AC2_45">45&#160;</span>Quinamacaloaya len quipialoaya huan len inminyaxca, cuaquín quixiluililoaya mochi sejse hual monequiaya pa quipiasquiaya len yesquiaya. 
<span class="verse" id="AC2_46">46&#160;</span>Huan mojmosta yahuiloaya sejpa huan oc sejpa pin tiopan hué pampa lajtuloaya pa inminyolo ca se lajtulisli. Quinlapanililoaya in pan quiman quicualoaya ilacualisli in Tata. Lacuajtinemiloaya pa calijtic inmincalimes yehuanten, monechiculoaya pa lacualosquiaya ca paquilisli. Mocahuaya ca paquilisli mochi sejse ca iyolo, pampa quimatiloaya Cristo cataya ca yehuanten. 
<span class="verse" id="AC2_47">47&#160;</span>Quijtuloaya lajtomes huejué pa Dios, huan moxtin in oc sequin quinmixtocaloaya. Mojmosta in Tatita quinmiactiaya yehuanten hual quinequiloaya quilalilo inminlaneltocalisli ca in Tata. Huan pehualoaya monechiculo ca yehuanten hual axan quineltocajque Cristo. Monechiculoaya ca yehuanten pampa quinequilosquiaya moquixtililo pin ipolehuilisli inminlaijlaculisli.  </div>
<div class='psalmlabel' id='AC3_0'> 3</div>
<div class='s'>Unca lapajtili se hual amo huil nejnemiaya </div>
<div class='p'>
<span class="verse" id="AC3_1">1&#160;</span>Panquisaloaya Pedro huan Juan pin tiopan hué pan ye horas pa tiolac. Cataya in hora quiman quilajlaninijme Dios. 
<span class="verse" id="AC3_2">2&#160;</span>Cataya nepa se lacal lahualicali, amo huil nejnemiaya, yojque lacatic. Mojmosta quilalinijme ilaixpan ilalapujquil in tiopan hué, in lalapujquil itocaya Cualtichin. Nepa quilalinijme pa quinmotemachilis tomin yehuanten hual panujtataloaya pin tiopan hué. 
<span class="verse" id="AC3_3">3&#160;</span>Quinmitac Pedro huan Juan pehualoaya calaquilo pin tiopan hué. Cuaquín quintemachic pa quimacasquiaya se tomin. 
<span class="verse" id="AC3_4">4&#160;</span>Huan mocahuac Pedro quiztataya in lacal, noje Juan quiztataya, huan Pedro quilic: </div>
<div class='p'>—Xitechita. </div>
<div class='p'>
<span class="verse" id="AC3_5">5&#160;</span>Huan mocahuac quinmiztataya in lacal, quichixtataya yahuiloaya quimacalo len tomin yehuanten. 
<span class="verse" id="AC3_6">6&#160;</span>Huan Pedro quilic: </div>
<div class='p'>—Amo nicpía tomin. Ma yoje, inon hual, quema, nicpía, in nimitzmaca: Ximoquetza huan xinejnemi pan ipampa ilahueliltilisli Jesucristo in nazareteco. </div>
<div class='p'>
<span class="verse" id="AC3_7">7&#160;</span>Cuaquinon Pedro quiquitzquic ima cuali in lacal huan cajcoquic. Jan axcan momacatiquisaje chicahualisli icxihuajmes huan icayacojmes. 
<span class="verse" id="AC3_8">8&#160;</span>Tzicuinic pani icxihuajmes, moquetzac huan pehuac nejnemic, calaquic ca yehuanten pin tiopan hué calijtic, nejnentíac huan tzicuintíac huan quijtutíac lajtomes huejué pampa Dios quipajtic. 
<span class="verse" id="AC3_9">9&#160;</span>Huan moxtin in lacalera quitajque nejnentiahuiaya huan quijtutiahuiaya lajtomes huejué pa Dios. 
<span class="verse" id="AC3_10">10&#160;</span>Quimatijque pampa in se yec yihual hual molalini pin tiopan hué ilalapujquil itoca Cualtichin. Quimatijque cataya in se hual motemachilini tomin. Pampa in, molapolultiloaya huan amo quimatiloaya len quijtulosquiaya inahuac inon hual quipanuc. </div>
<div class='s'>Inon unca hual Pedro quijtuc pin lasehuán (lasehuayan) huejcanic, itocaya iLanejnemijquil Salomón </div>
<div class='p'>
<span class="verse" id="AC3_11">11&#160;</span>Huan in lacal hual pajtic quinquitzquiaya, amo quinmacahuaya Pedro huan Juan, huan in lacalera molalujtihualaloaya capa yehuanten cataloaya pin lasehuayan pa nejnemisi, itocaya Ilanejnemijquil Salomón, molapolultitihualaloaya míac. 
<span class="verse" id="AC3_12">12&#160;</span>Cuaquinon quinmitac Pedro yehuanten, quinmilic: </div>
<div class='p'>—Lacames israelitos, ¿leca anmocahua antechiztica pampa panuc inon? ¿Leca antechiztica quinami tehuanten ticnejnemiltije in lacal pan ipampa tolahueliltilisli? ¿Leca anquijtutica pampa tehuanten ticpialo lahueliltilisli hual amo quipialo oc sequin lacames? ¿Anquijtutica pampa tehuanten tilacames hual ticchihualo míac pa yoje Dios techhueliltis huan oc sequin lacames amo yoje míac quichihualo? 
<span class="verse" id="AC3_13">13&#160;</span>InminDios Abraham huan Isaac huan Jacob, yihual inminDios totajtzitzían, unca yihual hual quilalilic lahueliltilisli hué pa iXolol Jesús. Huan amhuanten anquitemacac Jesús ca yehuanten hual huelitilo, huan amo anquinequiaya pa quimacahuasqui quiman cataya ilaixpan Pilato, mas que Pilato quinequiaya quimacahua. 
<span class="verse" id="AC3_14">14&#160;</span>Amhuanten amo anquinequiaya pa yes lamacahuali Jesús in lacal hual amo yec laijlaculi, yihual hual Dios quilajtultic. No, amhuanten anquilic pa anmitzmacahuililosquiaya se lamictini. 
<span class="verse" id="AC3_15">15&#160;</span>Huan anquimictic in Cristo hual quinmaca yulilisli moxtin. Ma yoje Dios quiyuliltic oc sejpa, quiquixtic pa capa cate in mijquimes. Tehuanten ticmatilo inon pampa tiquitaje quiman lamije panuje ye tonalijmes huan yihual quisac pa capa quilalpachuje quiman lamic miquic. 
<span class="verse" id="AC3_16">16&#160;</span>Huan in lacal nican hual amo huil nejnemini axan amhuanten anquiztica huan anquiximati. Huan Dios quipajtic pampa ticneltocalo ilahueliltilisli Jesús. Huan pampa ticneltocalo Jesús, pampín axan in lacal moqueztica lapajtili anmolaixpan anmoxtin. </div>
<div class='p'>
<span class="verse" id="AC3_17">17&#160;</span>’Huan axcan, nocnían, nicmati pampa amhuanten amo anquimatiaya len anquichihuaya pan in tonali anquimictic Jesús, huan amo quimatiloaya in yehuanten hual huelitilo. 
<span class="verse" id="AC3_18">18&#160;</span>Ma yoje, quichíac Dios jan quinami yihual quilalic pa panusquiaya, quijtuc inon quiman ayamo quinchihualtic ilajtunijmes pa lajtulosquiaya quinami iCristo Dios yahuiaya panu lacocoltilisli. 
<span class="verse" id="AC3_19">19&#160;</span>Pampin xicpalacan axcan anmoyolo, huan xicanacan iojli Dios. Yojque yihual anmitzquixtilis anmolaijlaculisli. Yojque anpanus tonalijmes hual nepa Dios anmitzmosehuiltilis anmoyolo. 
<span class="verse" id="AC3_20">20&#160;</span>Huan yoje anmitztilanilis in se hual niman pa quiman anmitzmachiltije. Yihual in se hual Dios quilajtultic, nicnequi niquijtúa, in Jesús in Cristo. </div>
<div class='p'>
<span class="verse" id="AC3_21">21&#160;</span>’Axan yihual quipías pa mocahuas pin cielo, huan nepa mocahuas pa in tonali quiman Dios yahui quinmelahua huan quinyancuilía mochi. Inon pehuani quijtu Dios quiman pehuac in lalticpan. Quijtuni pan inminpampa ilajtunijmes hual quinlajtultic. 
<span class="verse" id="AC3_22">22&#160;</span>Yojque se ca innojen, Moisés, quinmilic totajtzitzían, quinmilic, quil: “Anmitztilanilis in Tata anmoDios se hual nesis capa amhuanten anmocnían, se hual yes lajtuni quinami nehual. In se anquineltocas mochi hual anmitzilis. 
<span class="verse" id="AC3_23">23&#160;</span>Huan aqui yes amo quineltocas in lajtuni” quijtuc Moisés, “cuaquín in se yajmo cayas ca yehuanten hual iyaxca Dios. Dios quipolehuiltis ca polehuilisli hual amo quiman lamis.” </div>
<div class='p'>
<span class="verse" id="AC3_24">24&#160;</span>’Yoje —quinmilic Pedro—, moxtin ilajtunijmes Dios quijtunijme inon. Pehuac lajtuc Samuel huan cuaquinon lajtuloaya moxtin in oc sequin lajtunijmes hual yultihualaloaya quiman polehuic Samuel. Moxtin yehuanten lamachiltijque inahuac len yahuiaya panu pan tonalijmes capa tiyulticate axcan tehuanten. 
<span class="verse" id="AC3_25">25&#160;</span>Amhuanten anunca aquinojen hual anquipías innojen hual cuali, pampa anunca imiahuimes ilajtunijmes Dios. Jo quema, huan in lajtulisli hual Dios quichíac ca totajtzitzían unca pa amhuanten noje. Ca in lajtulisli Dios quilic Abraham, quil quilic: “Momiahuil quinchihuilis cuali moxtin yehuanten pin lalticpan.” 
<span class="verse" id="AC3_26">26&#160;</span>Dios quiquixtic iXolol Jesús capa cataya ca in mijquimes, huan pejtataya ca amhuanten, anmitztilanilic Jesús pa yoje anmijchihuilisquiaya cuali, pa yojque yajmo anyulis anquichijtica laijlaculisli.  </div>
<div class='psalmlabel' id='AC4_0'> 4</div>
<div class='s'>Pedro huan Juan quijtulo ilamaxtilisli Cristo inminlaixpan yehuanten hual huelitilo </div>
<div class='p'>
<span class="verse" id="AC4_1">1&#160;</span>Quinmilijtataloaya in lacalera inon Pedro huan Juan, huan jan ajnaxcan moqueztiquisaje inminahuac in tiopistas huan ilaicanani ilachianijmes in tiopan hué. Huan ca yehuanten hualaloaya innojen hual quineltocaloaya ilamaxtilisli in saduceos. 
<span class="verse" id="AC4_2">2&#160;</span>Cualaniloaya pampa Pedro huan Juan quinmaxtiloaya inahuac Jesús. Quinmililoaya pampa Jesús miquic huan cuaquinon yulic oc sejpa. Huan pampa in, quil, moxtin yulisi oc sejpa quiman miquilo. 
<span class="verse" id="AC4_3">3&#160;</span>Yojque, quinquitzquijque huan quintzacuajque pa calijtic pa quiman ajsiaya mostatica, cuaquinon huil quinlajlanilosquiaya. Yojque quichihuajque pampa tiolactiaya huan amo monechicujtataloaya in huejueyenten. 
<span class="verse" id="AC4_4">4&#160;</span>Ma yoje, quineltocaloaya niman míac lacames ca yehuanten hual quicaquijque in lajtol. Yojque miajque in laneltocanijmes. Axcan ajsije yeje quinami macuili mil lacames hual quineltocaloaya Cristo. </div>
<div class='p'>
<span class="verse" id="AC4_5">5&#160;</span>Cuaquinon mostatica monechicujque inminhuejueyenten in judíos huan in abuelojmes huan in lamaxtinijmes hual quinmaxtiloaya inminlajtomes in judíos. 
<span class="verse" id="AC4_6">6&#160;</span>Ca yehuanten cataloaya Anás, yihual in tiopista hué, huan Caifás ilahuical ixolol sihual Anás, huan Juan huan Alejandro huan moxtin in lacames hual yeje inmicnían in tiopistas huejué, inmicnían pa oc sequin calimes. 
<span class="verse" id="AC4_7">7&#160;</span>Quinlalijque Pedro huan Juan inminlaixpan yehuanten, quinlajlanijque: </div>
<div class='p'>—¿Ca aqui ilahueliltilisli anquichíac inon? </div>
<div class='p'>
<span class="verse" id="AC4_8">8&#160;</span>Cuaquinon in Espíritu Santo quihueliltic Pedro pa quinmilis, quil: </div>
<div class='p'>—Amhuanten inminhueyenten huan inminabuelojmes in israelitos, 
<span class="verse" id="AC4_9">9&#160;</span>antechlajlantica axcan inahuac len cuali ticchihuilijque in lacal cocoxqui, antechlajlantica ca aqui ilahueliltilisli yihual pajtic. 
<span class="verse" id="AC4_10">10&#160;</span>Xicmatican anmoxtin huan ma quimatican inon mochi Israel: Unca ca ilahueliltilisli Jesucristo in nazareteco calica in se moqueztica anmolaixpan lapajtili. In Jesús anquipiluc pan se cuahuil huan anquimictic. Ma yoje, Dios quiyuliltic oc sejpa, quiquixtic capa cataya ca in mijquimes. 
<span class="verse" id="AC4_11">11&#160;</span>Pan ipampa se ilajtuni, yihual Dios quijtuc pampa cataloaya sequin lacames hual quichijtataloaya se cali. Cataya se tixcali hual amo quinequiloaya quilalilo pin cali. Ma yoje iteco in cali quilalic in tixcali capa quipialoaya pa quitequipanulosquiaya in tixcali yehuanten hual quichijtataloaya in cali. Jesús unca quinami in tixcali, unca in itixcali hué in cali. Huan Dios unca quinami iteco in cali. Yoje, Dios quilalic in Jesús pa ima cuali yihual. 
<span class="verse" id="AC4_12">12&#160;</span>Huan amo unca oc se, jan yihual Jesús san hual huil tejchipahuilis toyolo, amo quitilanic Dios oc se pin mochi lalticpan hual quipía lahueliltilisli pa techquixtilis pin ipolehuilisli tolaijlaculisli, jan Jesús san. </div>
<div class='p'>
<span class="verse" id="AC4_13">13&#160;</span>Innojen tiopistas huan in huejueyenten quitaje quinami Pedro laquetzaya amo momajtitataya, huan noje amo momajtiaya Juan. Noje quimatije pampa yehuanten yeje lacames hual amo uyajque momaxtijque ca in lamaxtinijmes, amo yeje lacames ca laquetzalisli. Pampa in, mopolultiloaya, pehuajque quijnamiquijque pampa Pedro huan Juan cayanijme ca Jesús. 
<span class="verse" id="AC4_14">14&#160;</span>Noje quitaloaya in lacal hual pajtic, nepa ca Pedro huan Juan moqueztataya. Yojque amo huil quijtuloaya len amo cuali inahuac in hual quichihuilijque in lacal Pedro huan Juan. 
<span class="verse" id="AC4_15">15&#160;</span>Ma yoje, quiman quinmilijque in yeyenten pa quisasqui pa quiahuac capa monechicujtataloaya, molaquetzililoaya, moililoaya: </div>
<div class='p'>
<span class="verse" id="AC4_16">16&#160;</span>—¿Len tiquinchihuilisqui innojen lacames? Moxtin hual chantiticate pa Jerusalén quimatilo pampa quipajtijque yehuanten ca se lahueliltilisli in se hual amo huil nejnemiaya. Tehuanten amo huil tiquijtulo pampa islacatijticate, pampa nepa unca in lacal hual pajtic. 
<span class="verse" id="AC4_17">17&#160;</span>Ma yoje, pa yajmo momachiltitías ca in lacalera israelito len quipanuc in lacal, ma tiquinmajtican tiquinmilijticate pa yajmo quinlaquetzilisqui lacames ilajtol Jesús. </div>
<div class='p'>
<span class="verse" id="AC4_18">18&#160;</span>Cuaquinon quinnotzajque Pedro huan Juan, quinmilijque pa calaquisqui. Quinmilijque pa camo quiman quilaquetzilijtinemisqui amaqui inahuac Jesús, huan pa camo lamaxtitinemisqui ca ilamaxtilisli. 
<span class="verse" id="AC4_19">19&#160;</span>Huan quinnanquilijque Pedro huan Juan, quinmilijque: </div>
<div class='p'>—Ximoijnamiquican calía unca cuali ilaixpan Dios pa ticchihuasi. ¿Unca cuali pa antimitzneltocasi amhuanten o pa ticneltocasi Dios? 
<span class="verse" id="AC4_20">20&#160;</span>Tehuanten amo huil timocahualo pa tilaqueztinemisi inahuac in hual tiquitajque huan tijcaquije. </div>
<div class='p'>
<span class="verse" id="AC4_21">21&#160;</span>Oc sejpa in tiopistas huan in huejueyenten quinmilijque pampa yahuiloaya quinpitzililo tixuxli sinda amo quinneltocaloaya. Cuaquinon quinmacahuajque. Momajtiloaya pa quinmacasqui lacocoltilisli pampa in lacalera pin caltilan cualanilosquiaya ca yehuanten sinda yoje quinchihuililoaya. Moxtin quinmijtutataloaya lajtomes huejué pa Dios huan quisejtataloaya pampa in lacal axcan huil nejnemiaya. 
<span class="verse" id="AC4_22">22&#160;</span>Cataya pampa lacatic in lacal quinpiaya quinami cuarenta y un, dos, tres (ompuhualihuanse, ome, ye) xixihuimes. </div>
<div class='s'>Moxtin in laneltocanijmes quilajlanilo Dios pa quinpalehuis </div>
<div class='p'>
<span class="verse" id="AC4_23">23&#160;</span>Quiman quinmacahuajque Pedro huan Juan, yehuanten uyajque ca capic cataloaya in oc sequin laneltocanijmes, quinmachiltijque mochi inon hual quinmilijque in tiopistas huejué huan in abuelojmes. 
<span class="verse" id="AC4_24">24&#160;</span>Yojque, quiman quicaquijque in, moxtin quilajlanijque Dios ca se lajtulisli, quilijque: </div>
<div class='p'>—ToTata hué, tehual tiquinchíac in cielo huan in lalticpan huan in al huejcalan. 
<span class="verse" id="AC4_25">25&#160;</span>Huan pan ipampa in Espíritu Santo, tehual Dios ticchíac pa David quijcuiluc molajtomes, quijtuc: </div>
<div class='q'>¿Leca mocuajcualantitinemiloaya yehuanten hual amo molacames? </div>
<div class='q'>Huan ¿leca quijtulo ilacames Israel len hual amo monotza? </div>
<div class='q'>
<span class="verse" id="AC4_26">26&#160;</span>Hualalo in huejueyenten huan in huelitinijmes, monechiculo pa molaquetzilisqui pa quintzacuilisqui Dios huan in lacal hual Dios quilajtultic pa yes hué, yihual Cristo. </div>
<div class='p'>
<span class="verse" id="AC4_27">27&#160;</span>Huan neli monechicuje nican pa Jerusalén, monechicuje pa latexpahuisi in huejueyenten pa yoje huil quimictisi motequipanujquil hual ticlajtultic, in Jesús hual ticlajtultic pa yes moCristo. Jo quema, monechicuje in hué Herodes huan Poncio Pilato ca in lacames pa oc sequin lalimes huan ca ilacames Israel. 
<span class="verse" id="AC4_28">28&#160;</span>Monechicuje pa quichihuasi mochi inon hual tiquijtuc pampa yahuiaya panu pan tonalijmes quiman ayamo panuc. 
<span class="verse" id="AC4_29">29&#160;</span>Huan axan, Tata, xiquita quinami quinequilo techmajtilo yehuanten. Xitechmaca tehuanten motequipanujquimes mochi chicahualisli pa ticmachiltisi molajtol. 
<span class="verse" id="AC4_30">30&#160;</span>Itoca moXolol Jesús hual ticlajtultic pa yes hué quipía lahueliltilisli. Pampín pan ipampa ilahueliltilisli Jesús xitechmaca tehuanten lahueliltilisli pa tiquinpajtisi cocoxquimes, huan pa ticchihuasi míac hual quinmolapolultisi lacames pampa tiquinnextilijtica molahueliltilisli. </div>
<div class='p'>
<span class="verse" id="AC4_31">31&#160;</span>Lamijque quilajlanijque Dios, cuaquín molinic in cali capa monechiculoaya, pampa hualac in Espíritu Santo, quinhueliltic moxtin, huan yehuanten quijtuloaya ca lahueliltilisli ilajtol Dios. </div>
<div class='s'>Jesucristo ilacames moxiluililo se ca oc se len inminyaxca </div>
<div class='p'>
<span class="verse" id="AC4_32">32&#160;</span>Huan pa inminyolo quipialoaya jan se lajtulisli yehuanten hual quineltocaloaya ilajtol Dios. Moxtin quijtutataloaya jan yoje, amaqui quijtuaya pampa in hual quipiaya yahuiaya ye pa yihual ihuían. Moxtin quijtuloaya pampa yahuiaya ye pa moxtin laneltocanijmes. 
<span class="verse" id="AC4_33">33&#160;</span>In lanahuatinijmes amo mocahuajque pa quijtutinemilosquiaya ilamachiltilisli in Tata hual yulic oc sejpa. Laqueztinemiloaya ca ichicahualisli in Espíritu Santo. Huan moxtin in oc sequin quinmixtocaloaya in lanahuatinijmes míac. 
<span class="verse" id="AC4_34">34&#160;</span>Huan amo cataya amaqui ca yehuanten hual amo quipiaya nindeno, pampa in tecojuan hual quinpialoaya inminlalimes huan calimes quinnamacajque. 
<span class="verse" id="AC4_35">35&#160;</span>Cuaquinon quinhualiquilijque in lanahuatinijmes in tomin hual canajque quiman quinnamacajque. Cuaquinon in lanahuatinijmes quixiluililoaya mochi sejse hual monequiaya pa quipiasquiaya len. 
<span class="verse" id="AC4_36">36&#160;</span>Cataya se itoca José hual in lanahuatinijmes quitocayaltije Bernabé, itoca quinequi quijtúa lacal hual quimati quinlacahualtía oc sequin. Yihual yec se judío ca imiahuimes Leví. In Leví yec se ca in doce lacames hual quinpehualtije yehuanten in israelitos, yulini pa yina. In Bernabé lacatic pa se lali itoca Chipre hual unca lajco pin al huejcalan. 
<span class="verse" id="AC4_37">37&#160;</span>Yihual quipiaya se cuajmili huan quinamacac, quinhualiquilic in lanahuatinijmes in tomin.  </div>
<div class='psalmlabel' id='AC5_0'> 5</div>
<div class='s'>Inminlaijlaculisli Ananías huan Safira </div>
<div class='p'>
<span class="verse" id="AC5_1">1&#160;</span>Huan cataya se lacal itoca Ananías, quipiaya isihua itoca Safira. In Ananías quinamacac se icuajmili. 
<span class="verse" id="AC5_2">2&#160;</span>Yihual moajcoquilic se omito in tomin hual quilaxlahuijque. Huan isihua quimatiaya inon huan cataya ca se lajtulisli ca ilahuical. Yojque, Ananías quinhualiquilic in lanahuatinijmes in oc se ilajco in tomin, quinmiliaya pampa quinmacaya mochi. 
<span class="verse" id="AC5_3">3&#160;</span>Cuaquinon Pedro quilic: </div>
<div class='p'>—Ananías, ¿leca ticchíac inon calica Satanás mitztilanilic moyolo pa tislacatis ca in Espíritu Santo? Timoajcoquilijtica se omito in tomin hual mitzlaxlahuijque. 
<span class="verse" id="AC5_4">4&#160;</span>¿Amo cataya moyaxca in cuajmili quiman ayamo ticnamacac? Huan quiman ticnamacac, ¿amo cataya moyaxca in tomin? ¿Leca nuso ticlalic pa ticchiasquiaya inon? Amo tislacatic ca lacames, tislacatic ca Dios. </div>
<div class='p'>
<span class="verse" id="AC5_5">5&#160;</span>Quincaquic in lajtomes Ananías, hueztiquisac, polehuic. Huan moxtin, quiman quimatijque inon pehuajque momajtijque míac. 
<span class="verse" id="AC5_6">6&#160;</span>Cuaquinon moquetzajque in lacames yajyancuic, quilaquentijque, quihuicajque huan quilalpachujque. </div>
<div class='p'>
<span class="verse" id="AC5_7">7&#160;</span>Mocahuac se nadita, quinami ye horas, calaquic isihua, amo quimatiaya len panuc. 
<span class="verse" id="AC5_8">8&#160;</span>Huan Pedro quilic: </div>
<div class='p'>—Xichili sinda anquinamacac anmocuajmili ca yoje míac tomin. </div>
<div class='p'>Huan yihual quinanquilic: </div>
<div class='p'>—Jo quema, ca yoje míac. </div>
<div class='p'>
<span class="verse" id="AC5_9">9&#160;</span>Huan Pedro quilic: </div>
<div class='p'>—¿Leca nuso anmocahuac ca in lajtulisli tehual huan molahuical pa anquichías inon? ¿Cuajnesi anquijtuc pampa huil anquicuajcuamanac in Espíritu Santo? Xiquita. Mocaqui capantihualalo pin lalapujquil inmicxihuajmes innojen hual quilalpachuje molahuical, tehual noje mitzhuicasi. </div>
<div class='p'>
<span class="verse" id="AC5_10">10&#160;</span>Huan hueztiquisac Safira pa icxihuajmes Pedro, polehuic. Calaquijque in lacames yajyancuic, quitajque mictataya, quihuicajque yihual noje, quilalpachujque inahuac ilahuical. 
<span class="verse" id="AC5_11">11&#160;</span>Pampín momajtiloaya míac moxtin in laneltocanijmes huan momajtiloaya moxtin hual momachiltijque ca innojen hual panujque. </div>
<div class='s'>Quichihualo míac hual quinlapolultilo moxtin </div>
<div class='p'>
<span class="verse" id="AC5_12">12&#160;</span>Huan Dios quinnextiliaya ilahueliltilisli yehuanten ca innojen míac hual quinchihuaya pan inminpampa in lanahuatinijmes. Huan moxtin in laneltocanijmes quipialoaya se lajtulisli san, monechiculoaya pin Ilanejnemijquil Salomón hual cataya pin tiopan hué. 
<span class="verse" id="AC5_13">13&#160;</span>Ma yoje, in oc sequin hual amo quineltocaloaya momajtiloaya yahuilo capa monechiculoaya in laneltocanijmes, mas que quinmixtocaloaya míac in laneltocanijmes. 
<span class="verse" id="AC5_14">14&#160;</span>Huan mojmosta miajtiahuiloaya aquinojen quineltocaloaya in Tata Jesús, huan cataloaya míac sihuames jan quinami cataloaya lacames. 
<span class="verse" id="AC5_15">15&#160;</span>Cuaquinon yoje quinhualicajque pin ojlimes in cocoxquimes, quinlalijque pan lapexlimes huan pan pelames. Yojque quiman panuaya Pedro, cuajnesi quinmacasquiaya ilasehuán pan in cocoxquimes pa yojque pajtilosquiaya. 
<span class="verse" id="AC5_16">16&#160;</span>Noje hualaloaya yehuanten hual chantiloaya pa innojen caltilan pa itejtenco Jerusalén. Quinhualicaloaya in cocoxquimes huan aquinojen quinpialoaya ijyecames amo cuajcuali, huan moxtin cataloaya lapajtili. </div>
<div class='s'>Quintzacualo pin calijtic in lanahuatinijmes </div>
<div class='p'>
<span class="verse" id="AC5_17">17&#160;</span>Cuaquinon pehuac moxicuc chicahuac in tiopista hué, yihual huan moxtin hual cataloaya ca yihual, yehuanten hual quineltocaloaya ilamaxtilisli in saduceos. 
<span class="verse" id="AC5_18">18&#160;</span>Huan quinquitzquijque in lanahuatinijmes, quintzacuajque pa calijtic. 
<span class="verse" id="AC5_19">19&#160;</span>Ma yoje, pa layúa in Tata ilanahuatini pin cielo quinlapulic in ilalapujquimes in calijtic capa cataloaya latzacuali, quinlaicanac pa quiahuac, quinmilic: </div>
<div class='p'>
<span class="verse" id="AC5_20">20&#160;</span>—Xiacan, ximoquetzacan pin tiopan hué huan xiquinnahuatilican moxtin yehuanten mochi ilamachiltilisli cuali in yulilisli hual Jesús quimaca. </div>
<div class='p'>
<span class="verse" id="AC5_21">21&#160;</span>Yojque, quicaquijque inon, calaquijque pin tiopan hué quiman lanestihualaya, huan pehualoaya lamaxtilo. Lamaxtiloaya in lanahuatinijmes, hualajque in tiopista hué huan aquinojen cataloaya ca yihual, ajsijque pa oc se icalijtic in tiopan hué. Quitilanijque lajtol pa monechicusqui moxtin in Lanechiculisli Hué ca moxtin inminabuelojmes in lali Israel. Cuaquinon quintilanijque lachianijmes pa quinhualiquilisqui in lanahuatinijmes hual cataloaya latzacuali pin calijtic. 
<span class="verse" id="AC5_22">22&#160;</span>Huan ajsijque nepa in lachianijmes hual quintilanijque pa quinmanasqui in lanahuatinijmes, amo quinmitajque. 
<span class="verse" id="AC5_23">23&#160;</span>Mocuepajque, lamachiltitihualajque, quinmilijque: </div>
<div class='p'>—Tiquitaje in calijtic latzacuali cuali huan in lachianijmes moqueztataloaya pan lalapujquimes. Ma yoje, techlapulije, amo tiquitaje amaqui calijtic. </div>
<div class='p'>
<span class="verse" id="AC5_24">24&#160;</span>Quicaquijque inon in tiopista niman hué huan inminlaicanani in lachianijmes huan in tiopistas huejué, amo quimatiloaya len quijtulosquiaya, quijtujque: </div>
<div class='p'>—¿Len panuc, huan len yahui panúa axan? </div>
<div class='p'>
<span class="verse" id="AC5_25">25&#160;</span>Cuaquinon hualac se, quinlamachiltic, quinmilic: </div>
<div class='p'>—Xiquitacan. Innojen lacames hual anquintzacuac calijtic axan cate moquezticate pin tiopan hué, quinmaxtiticate in lacames. </div>
<div class='p'>
<span class="verse" id="AC5_26">26&#160;</span>Cuaquinon hualajque ilaicanani in lachianijmes huan ilacames huan quinhuicajque in lanahuatinijmes. Ma yoje, quinhuicajque amo quintecuatiahuiloaya, pampa momajtiloaya cuajnesi in lacames hual quincaquiloaya quinlaxililosquiaya tixcalimes sinda quinchihuilijtiahuilosquiaya lacocoltilisli. </div>
<div class='p'>
<span class="verse" id="AC5_27">27&#160;</span>Yojque quinhuicajque, quinlalijque lajco capa in Lanechiculisli Hué, huan in tiopista hué quinmilic: </div>
<div class='p'>
<span class="verse" id="AC5_28">28&#160;</span>—Tehuanten in Lanechiculisli Hué antimitzilijque chicahuac pa camo anquinmilis ilamaxtilisli in se itoca Jesús, huan xiquitacan, moxtin pa Jerusalén quimatilo inon hual anquimaxtitica. Huan anquinectica antechmotexpahuilía yojque quinami tehuanten ticataloaya hual ticmictijque in lacal. </div>
<div class='p'>
<span class="verse" id="AC5_29">29&#160;</span>Cuaquín quinnanquilic Pedro ca in oc sequin lanahuatinijmes, quinmilic: </div>
<div class='p'>—Ticpialo pa ticneltocasi Dios sinda lacames techililo pa camo ticchihuasi in hual Dios techilía pa ticchihuasi. 
<span class="verse" id="AC5_30">30&#160;</span>InminDios totajtzitzían cataya yihual quiyuliltic oc sejpa Jesús hual amhuanten anquimictic. Anlatilanic pa quipilusi pan se cuahuil. 
<span class="verse" id="AC5_31">31&#160;</span>Ma yoje Dios axan quimacac Jesús lahueliltilisli hué pa yes laicanani pa huil huelitis quinami Dios huan pa quinquixtis lacames pin ipolehuilisli Dios icualanilisli. In Jesús Dios quimacac lahueliltilisli pa quinpujpuhuas lacames inminlaijlaculisli, pa quinquixtilis inminlaijlaculisli. 
<span class="verse" id="AC5_32">32&#160;</span>Huan tehuanten ticmatilo pampa neli cate in lajtomes hual tiquijtuticate, huan in Espíritu Santo unca pa toyolo. Yihual in Espíritu Santo Dios quinmaca moxtin hual quineltocalo huan in Espíritu Santo techmaxtía pampa in hual tiquijtulo unca melahuac. </div>
<div class='p'>
<span class="verse" id="AC5_33">33&#160;</span>Quicaquijque inon yehuanten pin Lanechiculisli Hué, cualanijque niman chicahuac huan quinequiloaya quinmictilo in lanahuatinijmes. 
<span class="verse" id="AC5_34">34&#160;</span>Cuaquín moquetzac nepa ca in lanechiculisli se ca yehuanten hual quineltocaloaya ilamaxtilisli in fariseos, yihual itocaya Gamaliel. Yihual yec se ilamaxtini inminlajtol in judíos, quilasojlaloaya moxtin lacames. Quinmilic pa quinquixtilosquiaya in lanahuatinijmes pa quiahuac pa je nadita. 
<span class="verse" id="AC5_35">35&#160;</span>Cuaquinon laquetzac ca yehuanten pin lanechiculisli, quinmilic: </div>
<div class='p'>—Lacames israelitos, xiclachilican inahuac in hual anyahui anquinchihuilía innojen lacames. 
<span class="verse" id="AC5_36">36&#160;</span>In annimitzilía, pampa monequi pa anquijnamiquis quinami amo quipía míac xixihuil quiman yulini in se itoca Teudas hual quijtuni pampa yihual yec hué lacal huan quitocanijme quinami nahui cientos lacames. Huan in Teudas cataya lamictili huan moxtin hual quitocanijme mosemanaloaya ca capic yes, huan yojque yajmo nesiaya ilanechiculisli. 
<span class="verse" id="AC5_37">37&#160;</span>Panuc inon, nesic Judas in galileteco, catanijme in tonalijmes quiman in huejueyenten quinpuhualoaya moxtin. Yihual quinlaicanac míac lacames hual quitocanijme. Huan yihual noje miquic huan mosemantiaje moxtin hual quitocanijme. 
<span class="verse" id="AC5_38">38&#160;</span>Huan axcan annimitzilía inon: ximijcuanican pa camo anquintzacuas in lacames. Xiquincahuacan, pampa sinda in hual quichijticate unca san hual lacames quinchijticate, cuaquín amo huejcahuas pa mosehuis. 
<span class="verse" id="AC5_39">39&#160;</span>Ma yojque, sinda unca iyaxca Dios in hual quichijticate, cuaquín amhuanten amo huil anquintzacuilis. Pampa in, xiquincahuacan pa camo anmoitas anmoantica ca Dios. </div>
<div class='p'>
<span class="verse" id="AC5_40">40&#160;</span>Cuaquinon, quixtocajque in hual quinmilic Gamaliel. Yojque, quiman quinnotzajque in lanahuatinijmes, quinhuitequijque, quinmilijque chicahuac pa yajmo quilamachiltitinemilosquiaya Jesús ilamaxtilisli. Cuaquinon quinmacahuajque. 
<span class="verse" id="AC5_41">41&#160;</span>Ma yoje, quisajque in lanahuatinijmes, ca paquilisli quisajque pin Lanechiculisli Hué, pampa Dios quinchihuilic len hué. Quinchihuilic hué pampa quinmacahuiltic pa panusqui lacocoltilisli pampa quineltocaloaya Jesucristo. 
<span class="verse" id="AC5_42">42&#160;</span>Huan mojmosta amo mocahualoaya pa quimaxtilosquiaya huan pa quinahuatilosquiaya ilamachiltilisli cuali Jesucristo. Quichihualoaya pin tiopan hué huan calpanuloaya lamaxtitataloaya pa inminchan moxtin.  </div>
<div class='psalmlabel' id='AC6_0'> 6</div>
<div class='s'>Quinlajtultilo chicome lacames lapalehuinijmes pa quinxiluililo in hual quicualoaya </div>
<div class='p'>
<span class="verse" id="AC6_1">1&#160;</span>In tonalijmes miajque innojen hual quineltocaloaya Cristo. Huan yehuanten hual lajtuloaya griego nadita cualaniloaya ca yehuanten hual lajtuloaya hebreo. Cataya pampa in sihuames inminhuían hual lajtuloaya griego amo quipialoaya míac pa quicualosquiaya. Amo quinmacaloaya míac quinami quinmacaloaya in sihuames inminhuían hual lajtuloaya hebreo. Inon quinpanuc quiman yes quinxiluililoaya len quicualosquiaya mojmosta. 
<span class="verse" id="AC6_2">2&#160;</span>Cuaquinon in doce lanahuatinijmes quinahuatijque pa monechicusqui moxtin in laneltocanijmes, quinmilijque: </div>
<div class='p'>—Amo unca cuali pa tehuanten in lanahuatinijmes timocahuasi pa ticmaxtisi ilajtol Dios pa tiquinxiluilisi len quicuasi. 
<span class="verse" id="AC6_3">3&#160;</span>Pampín, tocnían, xiquinlajtultican chicome lacames capa amhuanten, lacames hual in Espíritu Santo quinhueliltía, lacames hual quimatilo míac. Tiquinlajtultisi pa quinxiluilisi in lacuali. 
<span class="verse" id="AC6_4">4&#160;</span>Huan tehuanten in lanahuatinijmes ticayasi ticlajlanticate Dios huan tiquinnahuatilijticate moxtin ilajtol. </div>
<div class='p'>
<span class="verse" id="AC6_5">5&#160;</span>Cuaquín moxtin quitajque pampa cuali in lajtol. Quilajtultijque Estéban, yihual yec lacal hual míac quimatiaya quineltoca ilajtol Dios, huan in Espíritu Santo moyaxcajtiliaya iyolo. Noje quinlajtultijque Felipe huan Prócoro huan Nicanor huan Timón huan Parmenas huan Nicolás. (Nicolás yulini pin caltilan hué Antioquía. Yihual lacatic pa oc se lali, amo yec judío nepa capa lacatic, san pehuac quineltocac in judíos inminlamaxtilisli quinami quimolancuacuetzililo Dios. Cuaquinon pehuac quineltocac Cristo.) 
<span class="verse" id="AC6_6">6&#160;</span>Lamijque quinlajtultijque in chicome lacames, quinhualicajque inminlaixpan in lanahuatinijmes. Yehuanten in lanahuatinijmes quinlalilijque inminmajmajuan pan in chicome lacames huan quilajlanijque Dios pa yehuanten. Yojque lanextilijque pampa yehuanten in chicome lacames yahuiloaya quitequipanuililo Dios quinlaxiluilijticate in hual quicualoaya. </div>
<div class='p'>
<span class="verse" id="AC6_7">7&#160;</span>Huan míac oc sequin pehuajque quicaquijque ilajtol Dios, huan pa Jerusalén miajtiajque niman míac aquinojen hual quineltocaloaya Cristo. Quema, míac tiopistas judíos pehuajque quineltocajque Cristo. </div>
<div class='s'>Quiquitzquilo Estéban </div>
<div class='p'>
<span class="verse" id="AC6_8">8&#160;</span>Huan Dios quihueliltic Estéban pa quinchíac míac hual pampa innojen molapolultiloaya moxtin. Innojen hual quinchíac cataloaya hual quinextiaya Dios ilahueliltilisli. </div>
<div class='p'>
<span class="verse" id="AC6_9">9&#160;</span>Ma yoje, cataloaya sequin lacames judíos hual yehuanten inmintiopan itocaya inmintiopan in tequipanujquimes lamacahuali, huan cataloaya oc sequin judíos hual inminlali itoca Cirene, huan oc sequin hual yulinijme pin caltilan hué Alejándria, huan oc sequin hual yulinijme pin lalticpan itocaya Cilicia huan pin oc se lalticpan itocaya Asia. Huan Estéban quinlaquetzilijtinemiloaya inahuac ilajtol Dios, huan yehuanten amo quinequiloaya quineltocalo len quimaxtiaya Estéban. 
<span class="verse" id="AC6_10">10&#160;</span>Ma yoje, amo huil quisulahualoaya Estéban ca yehuanten inminlajtomes, pampa in Espíritu Santo amo mocahuac pa quimacas Estéban lajmatilisli huan quimacac lajtol calica quinnanquiliaya. 
<span class="verse" id="AC6_11">11&#160;</span>Cuaquinon quinmanajque lacames, quinmilijque pa islacatisqui quimotexpahuilijticate Estéban. Quinmilijque pa quijtutinemisqui quinami quicaquijque Estéban quinhuejuecaltitataya Moisés huan Dios. 
<span class="verse" id="AC6_12">12&#160;</span>Yojque quincualantitinemiloaya in lacalera huan in abuelojmes huan yehuanten hual quimaxtiloaya inminlajtol in judíos. Hualajtiquisajque, quiquitzquijque Estéban huan quihuilanajque pa in Lanechiculisli Hué. 
<span class="verse" id="AC6_13">13&#160;</span>Cuaquinon moquetzajque yehuanten hual yahuiloaya islacatilo pa quimotexpahuililosquiaya Estéban, quijtujque islaticatijticate: </div>
<div class='p'>—In lacal amo mocahua pa laquetzas len amo cuali inahuac in lasojli tiopan hué huan inahuac ilajtol Moisés. 
<span class="verse" id="AC6_14">14&#160;</span>Ticmatilo inon pampa tijcaquijque yihual quijtutataya, quil, pampa in Jesús, in se hual yulini pa Nazarét, quil, quixitinis in lasojli tiopan hué huan quinpalas in lajtol hual Moisés techtemacac. </div>
<div class='p'>
<span class="verse" id="AC6_15">15&#160;</span>Huan moxtin nepa hual cataloaya pin Lanechiculisli Hué quitaloaya Estéban, amo mocahualoaya pa quitalosquiaya iixco. Quitajque cahuantataya iixco chicuenta iixco se ilanahuatini in cielo.  </div>
<div class='psalmlabel' id='AC7_0'> 7</div>
<div class='s'>Monapatía Estéban inminlaixpan yehuanten hual lahueliltilo </div>
<div class='p'>
<span class="verse" id="AC7_1">1&#160;</span>Cuaquinon in tiopista hué quilajlanic Estéban, quil: </div>
<div class='p'>—¿Unca yojque inon hual quijtulo? </div>
<div class='p'>
<span class="verse" id="AC7_2">2&#160;</span>Huan Estéban quinnanquilic: </div>
<div class='p'>—Lacames nocnían huan notajtzitzían, xilacaquican. In Dios hual quipía mochi lahueliltilisli hué monextilic totajtzin Abraham. Cataya pin lali itoca Mesopotamia, cataya quiman ayamo pehuac chantic pin lalticpan itoca Harán. 
<span class="verse" id="AC7_3">3&#160;</span>Dios quilic: “Xiquisa pa molali huan pa capa cate mocnían, huan xía pa in lali hual nimitznextilis.” 
<span class="verse" id="AC7_4">4&#160;</span>Cuaquinon, quisac pa inminlali in caldeos, chantiaya pa Harán. Huan quiman polehuic itajtzin, hualac Abraham pa chantis nican pin lali capa amhuanten anchantitica axan. 
<span class="verse" id="AC7_5">5&#160;</span>Dios amo quimacac Abraham se nadita in lali nican pa yesquiaya iyaxca. Ma yoje, quilic neli pampa yahuiaya quimaca in lali pa quipiasquiaya. Huan amo mocahuasquiaya pa yes inminyaxca yihual huan imiahuimes, mas que ayamo quipíac Abrahám se ixolol. 
<span class="verse" id="AC7_6">6&#160;</span>Yojque Dios quijtuc noje pampa Abraham imiahuimes yahuiloaya chantilo pa oc se lali hual amo inminyaxca. Dios quijtuc pampa yehuanten pa in oc se lali yahuiloaya quinchihualo imiahuimes Abrahám tequipanujquimes hual amo quilaxlahuilo. Yahuiloaya quinchihuililo amo cuali pa nahui cientos xixihuimes. 
<span class="verse" id="AC7_7">7&#160;</span>Ma yoje, Dios quilic: “Niquincocoltis yehuanten hual quinchihuilisqui yojque. Huan quiman panus inon, cuaquín quisasqui momiahuimes huan nechmolancuacuetzilisqui pin lali nican.” </div>
<div class='p'>
<span class="verse" id="AC7_8">8&#160;</span>’Cuaquinon quichíac Dios se lajtulisli ca Abraham, —quinmilic Estéban—, huan pa monextis in lajtulisli, quintequilijque naditita inmincuilaxli in xolomes lacames, huan yojque amo timocahualo pa tiquinchihuilisi yoje toxolomes tehuanten in judíos timoxtin. Yojque quiman lacatic Isaac hual yec ixolol Abrahám quichíac chicué tonalijmes, cuaquinon quitequilic icuilaxli. Cuaquinon Isaac quipiaya ixolol Jacob huan pa Jacob lacatije in doce lacames, yehuanten hual quinpehualtije in doce inminlanechiculisli imiahuimes hual ticate tehuanten in judíos. 
<span class="verse" id="AC7_9">9&#160;</span>Huan moxiculoaya ixolomes Jacob ca inmicni José, pampín quinamaquiltije José icnían oc sequin lacames hual quihuicaje quinami tequipanujquil ilpitataya pa in lali Egipto. Ma yoje, Dios cataya ca José. 
<span class="verse" id="AC7_10">10&#160;</span>Quiquixtilic pa mochi icocoltilisli hual panuc. Noje Dios quixtocaltic José in Faraón hual yec in hué nepa Egipto. Quixtocac pampa Dios quimacac José míac lajmatilisli. Yoje Faraón quilalic José pa yes huelitini pin lali Egipto huan pa moxtin yehuanten hual cataloaya pa ichan Faraón. </div>
<div class='p'>
<span class="verse" id="AC7_11">11&#160;</span>’Cuaquín ajsic se mayandi pa mochi in lali Egipto huan pa tolali Canaan. Panuloaya míac mayanalisli, amo quitaloaya len quicuajque totajtzitzían. 
<span class="verse" id="AC7_12">12&#160;</span>Cuaquín quilijque Jacob pampa cataya, quil, trigo pa Egipto, pampín pehuac quintilanic pa Egipto ixolomes hual yeje totajtzitzían, quintilanic pan trigo. 
<span class="verse" id="AC7_13">13&#160;</span>Huan quiman Jacob quintilanic oc sejpa pa Egipto, cuaquinon José quinmachiltic icnían pampa yihual inmicni José pampa ayamo quislacuje. Yojque, Faraón in hué quimatic in lali capa lacatic José huan noje quimatic ca len lacames yihual lacatic. 
<span class="verse" id="AC7_14">14&#160;</span>Cuaquín José quintilanic icnían pa quinmanasi Jacob huan moxtin yehuanten pa inminchan. Cataloaya setenta y cinco (yepuhualicaxtuli) lacames huan sihuames. 
<span class="verse" id="AC7_15">15&#160;</span>Huan uyac Jacob, quisac pa in lali Canaan pa yas pa Egipto. Nepa polehuic Jacob huan cuaquinon totajtzitzían noje polehuije. 
<span class="verse" id="AC7_16">16&#160;</span>Mocuepaje pa Canaan pa quinhuicasi in mijquimes pa in caltilan itoca Siquem nican pa tolali Canaan, nepa quinlalpachuje pa in nadita lali hual mocuhuilic Abraham hual quinamaquiltijque ixolomes Hamor nepa pa Siquem. 
<span class="verse" id="AC7_17">17&#160;</span>Ajsitihualaya in tonalijmes pa lamisquiaya mochía len Dios quilic pampa yahuiaya quinchihuili Abraham imiahuimes, huan miajtiahuiloaya yehuanten imiahuimes Israel. 
<span class="verse" id="AC7_18">18&#160;</span>Cuaquín ajsije tonalijmes quiman cataya oc se hué pin lali Egipto. In hué amo quimatiaya in hual quichihuani José. 
<span class="verse" id="AC7_19">19&#160;</span>Yihual techcuajcuamanaya tehuanten in judíos, quinchihuilic niman míac amo cuali totajtzitzían. Latilanic pa quincajcahualosquiaya inminxolomes lacames quiman yes lacatije pa yoje miquilosquiaya. </div>
<div class='p'>
<span class="verse" id="AC7_20">20&#160;</span>’Cataloaya in tonalijmes lacatic Moisés —quinmilic Estéban—, huan Dios quixtocac míac. Itajtzin huan inantzin quilachililoaya Moisés pa ye mesli pa inminchan. 
<span class="verse" id="AC7_21">21&#160;</span>Cuaquín quipialoaya pa quiquixtisi pa calijtic inminchan. Huan ixolol sihual Faraón in hué pa Egipto canac Moisés, quipiani quinami yec yihual ixolol. 
<span class="verse" id="AC7_22">22&#160;</span>Huan quimaxtije Moisés ca mochi inminlajmatilisli yehuanten pa Egipto. Pampín huelitiaya míac, quimatiaya lajtu niman cuali huan quimatiaya quichía míac. </div>
<div class='p'>
<span class="verse" id="AC7_23">23&#160;</span>’Yojque, ajsic yec lacal ca cuarenta xixihuil, quijtuc pampa yahuiaya quinpaxaluili icnían israelitos. 
<span class="verse" id="AC7_24">24&#160;</span>Huan quitac se lacal egipcio quihuitequiaya se lacal israelito. Jan ajnaxcan Moisés uyac quinapatic. Quilacuepilic in lacal egipcio pampa quichihuiliaya inon in lacal israelito, quimictic Moisés in egipcio. 
<span class="verse" id="AC7_25">25&#160;</span>Moisés quijtuc pampa yehuanten israelitos quimatilosquiaya pampa Dios yahuiaya quinquixti pa Egipto pan ipampa yihual. Ma yoje, yehuanten amo huil quimatiloaya inon. 
<span class="verse" id="AC7_26">26&#160;</span>Mostatica moitilic Moisés paxalujtataya capa yehuanten cataloaya. Quinmitac ome icnían israelitos moanticate. Yihual motoliniaya pa quinsehuic pa camo moanalosquiaya, quinmilic: “Lacames, amhuanten anunca anmocnían. ¿Leca anmoantica?” 
<span class="verse" id="AC7_27">27&#160;</span>Ma yoje, in se hual quichihuiliaya amo cuali icni quitojpehuac Moisés, quilic: “¿Quinami unca moyaxca pa tiyes laicanani huan lamacahuani pa tehuanten? 
<span class="verse" id="AC7_28">28&#160;</span>¿Huejtica ticnequi tichmicti jan quinami yalhua ticmictic in lacal egipcio?” 
<span class="verse" id="AC7_29">29&#160;</span>Cuaquín choluc Moisés pampa quijtuc inon in lacal. Uyac chantic pan lali itoca Madián, se lali hual amo yihual ilali. Nepa monamictic, quinpiaya ome ixolomes lacames. </div>
<div class='p'>
<span class="verse" id="AC7_30">30&#160;</span>’Mocahuac nepa cuarenta xixíl —quinmilic Estéban— huan se ilanahuatini in cielo monextic ca Moisés capa amaqui chantiaya, cataya capa unca in loma itoca Sinaí. Huan ilanahuatini in cielo quinotzac Moisés pa se huitzcuajtzindi lalatica. 
<span class="verse" id="AC7_31">31&#160;</span>Quitac Moisés inon, quilapolultic in hual quiztataya. Moajxiltiaya pa quitasquiaya cuali, lajtuc in Tata, quilic: 
<span class="verse" id="AC7_32">32&#160;</span>“Nehual niunca inminDios motajtzitzían, iDios Abraham huan iDios Isaac huan iDios Jacob.” Cuaquín pehuac yuyucac Moisés, momajtiaya pa quiztías. 
<span class="verse" id="AC7_33">33&#160;</span>Cuaquinon in Tata quilic: “Xiquintoma xiquinquixti ilacsames mocxihuajmes, pampa in lali capa timoqueztica unca lali hual Dios mochipahuilic pa yihual ihuían. 
<span class="verse" id="AC7_34">34&#160;</span>Niquitac neli quinami panujticate lacocoltilisli nolacames nepa pa Egipto, nijcaquic quinami xahuanticate. Pampa in, nitemuc pa niquinmacahuas. Huan axcan, xihuala tehual, nimitztilanis pa timocuepas pa Egipto.” </div>
<div class='p'>
<span class="verse" id="AC7_35">35&#160;</span>’In Moisés in israelitos amo quinequije, quilije: “¿Quinami unca moyaxca pa tiyes tolaicanani huan tolamacahuani?” Ma yoje Dios quitilanic in Moisés, quichíac laicanani. Huan quilajtultic in Moisés pa quimacahuasquiaya in israelitos hual quipianijme pa tequipanulosquiaya amo ca laxlahuilisli. Yahuiaya quinmacahua pan ipampa ilanahuatini in cielo hual yahuiaya quipalehui. Cataya ilanahuatini in cielo hual quimonextilic ca in huizcuajtzindi hual lalatataya. 
<span class="verse" id="AC7_36">36&#160;</span>In Moisés quinlaicanac quinquixtitataya in israelitos pin lali Egipto. Quinchihuaya inminlaixpan yehuanten innojen hual quinlapolultiloaya ca lamajtilisli. Quinchihuiliaya pin lali Egipto huan pin Al Huejcalan Chichiltic, huan pa cuarenta xixihuimes pin lali capa amaqui oc sequin chantiaya. 
<span class="verse" id="AC7_37">37&#160;</span>Yihual unca in Moisés hual quinmilic yehuanten ilacames Israel, quil: “Dios anmitzlacatiltilis se ilajtuni capa anmocnían. Yihual yes quinami nehual, yihual anquineltocas.” 
<span class="verse" id="AC7_38">38&#160;</span>In Moisés unca aqui cataya capa yehuanten ilacames Israel in xixihuimes quiman monechiculoaya capa amaqui chantiaya. Yihual cataya ca ilanahuatini in cielo hual laquetzaya ca yihual pin loma (tepel) hué itoca Sinaí. Huan yihual Moisés noje cataya ca totajtzitzían. Canac pan ipampa ilanahuatini in cielo in lajtol cuali hual techyuliltía, canac pa anmitzmacas amhuanten. </div>
<div class='p'>
<span class="verse" id="AC7_39">39&#160;</span>’Ma yoje, totajtzitzían amo quinequije quineltocaje in lajtol —quinmilic Estéban—, quitojpehuaje Moisés, amo quinequije quicaquije. Ca míac lanequilisli quijnamiquije Egipto, ca ompic quinequiloaya mocuepalo oc sejpa. 
<span class="verse" id="AC7_40">40&#160;</span>Quilije Aaron; “Xitejchihuili tatadioses hual techlaicanasi pa Egipto oc sejpa, pampa in Moisés, in se hual techhualicac techquixtitataya pa Egipto, axcan amo ticmatilo len quipanuc.” 
<span class="verse" id="AC7_41">41&#160;</span>Cuaquín in tonalijmes quichihuaje se mono chicuenta se becerro. Quihualiquilije huendi ilaixpan, huahuaje quipiaje paquilisli pampa quichihuajque in becerro ca inminmajmajuan. 
<span class="verse" id="AC7_42">42&#160;</span>Pampín Dios mocahuac pa quinchihuilis cuali. Quintemacac pa quinmolancuacuetzilisi in tonali huan in mesli huan in silalimes. Yojque unca lajcuiluli pin iamal Dios ilajtuni, quijtua: </div>
<div class='q'>¿Annechhualiquilic nehual huendis hual yeje yulijquimes pa cuarenta xixihuimes pin lali capa amaqui chantiaya, amhuanten israelitos? </div>
<div class='q'>
<span class="verse" id="AC7_43">43&#160;</span>No, anquimantíac ilatzacualoni Moloc huan len chicuenta ilucero in dios itoca Renfán. </div>
<div class='q'>Cataloaya monos hual anquinchíac pa anquinmolancuacuetzilis. </div>
<div class='q'>Pampín annimitzijcuanis pa anquisas pa anmolali huan annimitztilanis ca yoje nepa Babilonia. </div>
<div class='p'>
<span class="verse" id="AC7_44">44&#160;</span>’Pa innojen xixihuimes quiman cataloaya totajtzitzían capa amaqui chantiaya —Estéban quinlaquetzilijtiahuiaya—, quipianijme in cali lachihuali ca cuilaxli, nepa calijtic quinpianijme laꞌajcoquili in tixcalimes, inminpan cataya lajcuiluli ilajtol Dios. Noje pin cali quimolancuacuetzilinijme Dios. Dios, pan tonalijmes hual laquetzac ca Moisés, quilic pa quichías in cali lachihuali ca cuilaxli jan quinami Dios quinextilic Moisés quiman cataya ca yihual pin loma (tepel) hué itoca Sinaí. 
<span class="verse" id="AC7_45">45&#160;</span>Canaje in cali totajtzitzían, quihualicaje pa in lali nican in tonalijmes quiman calaquije ca Josué. Quinlaicanac ca niquic Josué pampa Moisés polehuic. Moyaxcajtije ca in lali nican. Dios quinquixtiaya in oc sequin lacalera hual cataloaya nican. Totajtzitzían quitaje quinami Dios quinquixtic. Huan in cali lachihuali ca cuilaxli mocahuac nican huan cuaquín ajsije innojen tonalijmes quiman David yec hué. 
<span class="verse" id="AC7_46">46&#160;</span>Dios quichihuilic niman cuali David, huan David quitemachic Dios pa quimacahuiltis quichihuilis se cali hué pa iDios Israel. 
<span class="verse" id="AC7_47">47&#160;</span>Huan Dios amo quimacahuiltic. Cataya Salomón ixolol David hual quichihuilic Dios in cali. 
<span class="verse" id="AC7_48">48&#160;</span>Ma yoje, in Dios niman hué amo chanti pin tiopajmes hual quinchihualo lacames. Unca jan quinami quijtúa Dios pan ipampa ilajtuni, quilic: </div>
<div class='q'>
<span class="verse" id="AC7_49">49&#160;</span>Mochi in cielo jan unca san quinami capa nimolalía, huan in lalticpan jan unca san quinami capa niquinlalía nocxihuajmes. </div>
<div class='q'>¿Len cali annejchihuilis? quil quilía in Tata, </div>
<div class='q'>o ¿len anquichías capa nimosehuis? </div>
<div class='q'>
<span class="verse" id="AC7_50">50&#160;</span>Amo huil anquichías len pa nehual pampa ca nehual nolahueliltilisli niquinchíac mochi innojen. </div>
<div class='m'>Yojque quijtuc Dios. </div>
<div class='p'>
<span class="verse" id="AC7_51">51&#160;</span>¡Amhuanten amo quiman anquinequi anquimati —quinnotzac Estéban—, huan mas que anquipía pan anmocuerpos in latequilisli hual quinextía tolajtulisli ca Dios, amo anquinequi anquineltoca pa anmoyolo amo cuali! Anmonacajmes amo quinequilo lacaquilo pa anquijnamiquis in lajtulisli. Amo quiman anquinequi anquineltoca in Espíritu Santo, anunca quinami anmotajtzitzían. 
<span class="verse" id="AC7_52">52&#160;</span>Ma annimitzili inon. Anmotajtzitzían quintojtocanijme moxtin ilajtunijmes Dios pa quinchihuililosquiaya lacocoltilisli, quema, moxtin. Huan quinmictije yehuanten hual pa yina quinlamachiltiloaya pampa hualas in lacal hual amo quipía laijlaculisli hual Dios yahuiaya quitilani pin lalticpan. Huan yihual in lacal hual amo quipía laijlaculisli amhuanten anquitemacac pa yes lamictili. 
<span class="verse" id="AC7_53">53&#160;</span>Jo quema, ancataya amhuanten hual anquipíac in ilajtol Dios pan inminpampa ilanahuatinijmes in cielo huan ma yoje amo anquineltoca. </div>
<div class='s'>Quimictilo Estéban </div>
<div class='p'>
<span class="verse" id="AC7_54">54&#160;</span>Quicaquijque inon yehuanten pin Lanechiculisli Hué, cualaniloaya ca mochi inminchicahualisli huan lacuajcualoaya pa Estéban. 
<span class="verse" id="AC7_55">55&#160;</span>Ma yoje, pa iyolo Estéban huelitiaya in Espíritu Santo, huan yihual Estéban mocajtiquisac lachixtica pa pani pin cielo (ilhuicac). Quitac ilaixpelalisli cualtichin Dios, huan nepa moqueztataya Jesús pa ima cuali Dios. 
<span class="verse" id="AC7_56">56&#160;</span>Cuaquín quinnotzac in lacalera Estéban, quil: </div>
<div class='p'>—¡Xiquitacan, niquita lapujtica in cielo, huan yihual ilacal in cielo, yihual moqueztica pa ima cuali Dios! </div>
<div class='p'>
<span class="verse" id="AC7_57">57&#160;</span>Cuaquín tzajtzijque ca lajtol chicahuac huan motzacuilijque inminnacajmes huan ca se lajtulisli molalujtiquisajque capa Estéban. 
<span class="verse" id="AC7_58">58&#160;</span>Quiquixtitiquisajque pa quiahuac Jerusalén, cuaquinon quilaxilijque tixcalazos. Huan yehuanten hual quimotexpahuilijque Estéban quinmacajque inminnahuajmes se lacal yancuic itoca Saulo pa yihual quinmitilis. </div>
<div class='p'>
<span class="verse" id="AC7_59">59&#160;</span>Quimictiloaya Estéban ca tixcalazos, yihual quinoztataya in Tata, quil quilic: </div>
<div class='p'>—Tata Jesús, xicana noyulilisli. </div>
<div class='p'>
<span class="verse" id="AC7_60">60&#160;</span>Cuaquinon molancuacuetzac, tzajtzic ca lajtol chicahuac, quijtuc: </div>
<div class='p'>—Tata, amo xiquinmotexpahuili pampa quichihuaje in laijlaculisli. </div>
<div class='p'>Lamic quijtuc inon, polehuic.  </div>
<div class='psalmlabel' id='AC8_0'> 8</div>
<div class='s'>Saulo quintojtoca in laneltocanijmes </div>
<div class='p'>
<span class="verse" id="AC8_1">1&#160;</span>Huan Saulo quinequiaya pa miquisquiaya, yihual cataya ca inminlajtulisli yehuanten hual quimictijque. Cuaquín in tonali, yehuanten hual amo quineltocaloaya Jesucristo pehuajque quintojtocajque niman míac in laneltocanijmes. Quintojtocaloaya pa quinchihuilisqui lacocoltilisli yehuanten hual cataloaya pa Jerusalén. Niman míac cholujque mosemantiajque cajcapic pin lalticpan Judea huan pin lalticpan Samaria. Jan in lanahuatinijmes san mocahuajque pa Jerusalén. 
<span class="verse" id="AC8_2">2&#160;</span>Sequin lacames hual quineltocaloaya Dios ca mochi inminyolo quilalpachujque Estebán huan quichoquilijque niman míac. </div>
<div class='p'>
<span class="verse" id="AC8_3">3&#160;</span>Huan Saulo pehuac motolinic pa quinlamis in laneltocanijmes, calpanuaya calactinemiaya pa inminchan, huan quinhuicatiahuiaya lacames huan sihuames, quinhuilantiahuiaya pa quintzacuas pin calijtic. </div>
<div class='s'>Quinlaquetzililo ilajtol Cristo capa yehuanten pa Samaria </div>
<div class='p'>
<span class="verse" id="AC8_4">4&#160;</span>Pampín mosemantiahuiloaya in laneltocanijmes, yajtinemiloaya quinlaquetzilijticate moxtin in lamachiltilisli cuali. 
<span class="verse" id="AC8_5">5&#160;</span>Huan Felipe temuc pa in caltilan hué pin lalticpan Samaria, nepa quinlaquetziliaya in lacames ilajtol Cristo. 
<span class="verse" id="AC8_6">6&#160;</span>Quicaquiloaya cuali in míac lacames in hual quinmiliaya Felipe. Cataloaya ca se lajtulisli pampa quicaquiloaya huan quitaloaya innojen míac hual quinchihuaya Felipe calica quinnextiliaya ilahueliltilisli Dios. 
<span class="verse" id="AC8_7">7&#160;</span>Pan ipampa Dios ilahueliltilisli quisajque ijyecames amo cuajcuali pa míac hual quinpialoaya, quisajque tzajtzitiahuiloaya chicahuac. Noje quinpajtic Felipe míac cocoxquimes hual amo huil moliniloaya huan oc sequin hual amo huil nejnemiloaya cuali. 
<span class="verse" id="AC8_8">8&#160;</span>Pampín cataya míac paquilisli pa in caltilan. 
<span class="verse" id="AC8_9">9&#160;</span>Nepa cataya se lacal itoca Simón, yec lacal laxuxani nepa quiman ayamo hualac Felipe. Huan yehuanten pa Samaria molapolultinijme pampa quinmitanijme innojen hual yihual quinchihuani. In Simón quijtuaya pampa yihual yec lacal ca míac lahueliltilisli. 
<span class="verse" id="AC8_10">10&#160;</span>Huan moxtin lacames tijtipichin huan quema, lacames huejueyenten quicaquinijme ca mochi lamajtilisli, quijtunijme: </div>
<div class='p'>—In Simón quipía Dios ilahueliltilisli, in lahueliltilisli hual itoca hué. </div>
<div class='p'>
<span class="verse" id="AC8_11">11&#160;</span>Huan míac xixihuil quicaquinijme ca mochi lamajtilisli pampa molapolultinijme quiman quitanijme mochi in laxuxanilisli hual quichihuani. 
<span class="verse" id="AC8_12">12&#160;</span>Cuaquín Felipe quinlaquetzilic yehuanten pa quimatilosquiaya ilahueliltilisli Dios huan ilahueliltilisli Jesucristo, huan pampín quineltocaloaya in lamachiltilisli cuali huan cataloaya lacuayatequili lacames huan noje sihuames. 
<span class="verse" id="AC8_13">13&#160;</span>Huan in Simón noje quineltocac huan cataya lacuayatequili. Cuaquín yihual mojmosta quitocatiahuiaya Felipe huan molapolultiaya míac quiman yec quinmitaya panulo innojen hual quinextiloaya ilahueliltilisli hual Dios quipía. </div>
<div class='p'>
<span class="verse" id="AC8_14">14&#160;</span>Cuaquín momachiltijque in lanahuatinijmes pa Jerusalén quinami yehuanten pin lalticpan Samaria quineltocaloaya ilajtol Dios. Pampín quintilanilijque Pedro huan Juan. 
<span class="verse" id="AC8_15">15&#160;</span>Temujque yehuanten pa Samaria huan quilajlanijque Dios pa quinhueliltis in Espíritu Santo yehuanten hual axan quineltocajque. 
<span class="verse" id="AC8_16">16&#160;</span>Quipiajque pa quichihuasi inon pampa ayamo quinhueliltic in Espíritu Santo yehuanten pa Samaria. Jan cataloaya lacuayatequili pampa quineltocajque Jesucristo. 
<span class="verse" id="AC8_17">17&#160;</span>Cuaquinon quinlalilijque Pedro huan Juan inminmajmajuan pan yehuanten pa Samaria hual quineltocajque Cristo, yojque quinhueliltic in Espíritu Santo. </div>
<div class='p'>
<span class="verse" id="AC8_18">18&#160;</span>Huan quitac Simón quinami hualac in Espíritu Santo quiman yes in lanahuatinijmes quinlalilijque inminmajmajuan pani yehuanten. Pampa in quinequiaya quinmaca Pedro huan Juan tomin, quinmilic: </div>
<div class='p'>
<span class="verse" id="AC8_19">19&#160;</span>—Xichmaca nehual noje in lahueliltilisli pa quihueliltis in Espíritu Santo aqui yes niclalilis nomajmajuan. </div>
<div class='p'>
<span class="verse" id="AC8_20">20&#160;</span>Pedro quilic: </div>
<div class='p'>—Xipolehui ca mochi motomin pampa tiquijtuc tiahuiaya timocuhuili lahueliltilisli hual Dios san quitilanía. In lahueliltilisli amo huil mocuhuilía se. 
<span class="verse" id="AC8_21">21&#160;</span>Tehual amo unca moyaxca pa titequipanus ca in, pampa amo unca chipahuac moyolo ilaixpan Dios. 
<span class="verse" id="AC8_22">22&#160;</span>Pampín xicpala moyolo, xijcahua in amo cuali hual tiquijtuc. Xiclajlani Dios pa cuajnesi yihual mitzpujpuhua in hual ticnequiaya ticchía pa moyolo. 
<span class="verse" id="AC8_23">23&#160;</span>In nimitzilía pampa niquita tehual timoxicujtica míac huan amo timocajtica pa tiquijtus len amo cuali pa moyolo. </div>
<div class='p'>
<span class="verse" id="AC8_24">24&#160;</span>Cuaquín quinanquilic Simón: </div>
<div class='p'>—Xiclajlanican in Tata pa nehual amhuanten pa camo nechpanus nindeno quinami in hual tichilic. </div>
<div class='p'>
<span class="verse" id="AC8_25">25&#160;</span>Quiman lamijque quinnahuatilijque Pedro huan Juan in lamachiltilisli cuali quinmilijtataloaya quinami unca melahuac ilajtol Dios, cuaquín canajque ojli pa mocuepasqui pa Jerusalén. Quinpanajtiahuiloaya míac caltilan pa in lalticpan Samaria, nepa quinlanahuatilijque yehuanten in lamachiltilisli cuali. </div>
<div class='s'>Felipe quiximati se lacal hual chantiaya pin lali itoca Etiopía </div>
<div class='p'>
<span class="verse" id="AC8_26">26&#160;</span>Huan se ilanahuatini in Tata pin cielo (ilhuicac) quilic Felipe, quil: </div>
<div class='p'>—Ximoquetza huan xía pa sur, xicana in ojli hual quisa nepa Jerusalén huan temúa pa Gaza, in ojli panúa capa amaqui chanti. </div>
<div class='p'>
<span class="verse" id="AC8_27">27&#160;</span>Cuaquín moquetzac Felipe, uyac. Cataya pa ojli, Felipe quitac se lacal hual chantiaya pa Etiopía, in lacal yec se eunuco (se lacal hual amo huil mochía itajtzin xolomes). Yihual yajtiahuiaya pan ojli pan layahualujquimes. Yihual yec hué lacal hual quitequipanuilic in hué sihual itocaya Candace hual huelitiaya pin lali Etiopía. Yec icomisariado de bienes, quilachiliaya mochi itomin in hué sihual. In lacal eunuco hualac pa Jerusalén pa quimolancuacuetzilis Dios. 
<span class="verse" id="AC8_28">28&#160;</span>Axcan mocuectiahuiaya pa Etiopía. Molalijtataya pa ilayahualujquimes yihual, momaxtiaya in amal hual quijcuiluc Isaías hual pa yina yec ilajtuni Dios. 
<span class="verse" id="AC8_29">29&#160;</span>Cuaquín in Espíritu Santo quilic Felipe, quil: </div>
<div class='p'>—Ximoajxilti pa in ca layahualujquimes. </div>
<div class='p'>
<span class="verse" id="AC8_30">30&#160;</span>Yojque molalujtíac Felipe huan quicaquic in lacal momaxtitataya iamal Isaías ilajtuni Dios. Huan Felipe quilic: </div>
<div class='p'>—¿Ticmati len quinequi quijtúa in hual timomaxtitica? </div>
<div class='p'>
<span class="verse" id="AC8_31">31&#160;</span>Huan in lacal eunuco quilic: </div>
<div class='p'>—¿Quinami huil nicmati sinda amaqui nechnextilía? </div>
<div class='p'>Quilic Felipe pa lejcus pin layahualujquimes pa molalis inahuac. 
<span class="verse" id="AC8_32">32&#160;</span>Huan pa ilajtol Dios capa momaxtitataya yojque quijtuc: </div>
<div class='q'>Cataya quinami se borrego hual quihuicaloaya pa quimictisqui, </div>
<div class='q'>huan quinami se borreguito hual amo choca quiman quiximalo, yojque cataya in lacal, amo quijtuc nindeno. </div>
<div class='q'>
<span class="verse" id="AC8_33">33&#160;</span>Quichihuilijque yihual len quichihuililo se lacal amo cuali, </div>
<div class='q'>quimotexpahuilijque mas que amo quichihuac nindeno amo cuali. </div>
<div class='q'>Huan ¿aqui huil quimati quichi cate moxtin aquinojen hual quineltocalo? </div>
<div class='q'>Yihual quimictijque huan quisac yihual pin lalticpan. </div>
<div class='p'>
<span class="verse" id="AC8_34">34&#160;</span>In lacal eunuco quilajlanic Felipe, quilic: </div>
<div class='p'>—Ma nimitzlajlani, ¿aqui unca in se hual techlaquetzilijtica in lajtuni? ¿Yihual ihuían, o oc se? </div>
<div class='p'>
<span class="verse" id="AC8_35">35&#160;</span>Cuaquinon Felipe quinanquiliaya, pehuac quilic ilamachiltilisli cuali Jesús quinami quijtuc ilajtol Dios pa in amal capa momaxtitataya in lacal eunuco. 
<span class="verse" id="AC8_36">36&#160;</span>Quiman uyajtiajque oc se nadita pan ojli, ajsijque capa cataya al, huan in lacal eunuco quilic: </div>
<div class='p'>—Xiquita. Nican unca al. ¿Amo huil niyes lacuayatequili nehual? </div>
<div class='p'>
<span class="verse" id="AC8_37">37&#160;</span>Huan Felipe quilic: </div>
<div class='p'>—Sinda ticneltoca ca mochi moyolo, ¿leca camo? </div>
<div class='p'>Cuaquinon in lacal eunuco quinanquilic: </div>
<div class='p'>—Nicneltoca Jesucristo pampa yihual ixolol Dios. </div>
<div class='p'>
<span class="verse" id="AC8_38">38&#160;</span>Cuaquín quilic pa moquetzasquiaya in layahualujquimes huan temujque in omenten pa al, Felipe huan in lacal eunuco, cuaquín Felipe quicuayatequic. 
<span class="verse" id="AC8_39">39&#160;</span>Quisajque pin al, huan iEspíritu in Tata quihuicatiquisac Felipe, yojque in lacal eunuco yajmo quitaya. Cuaquín canac ojli oc sejpa, yajtíac ca míac paquilisli. 
<span class="verse" id="AC8_40">40&#160;</span>Ma yoje, Felipe moitac pin caltilan itoca Azote huan quinlaquetziliaya in lacames, quinmilijtataya in lamachiltilisli cuali nepa huan pa mochi innojen caltilan hual quinpanajtiahuiaya. Lamic quinpanahuic huan ajsic pa in caltilan Cesarea.  </div>
<div class='psalmlabel' id='AC9_0'> 9</div>
<div class='s'>Saulo quipala iyolo </div>
<div class='r'>(Hch. 22:6‑16; 26:12‑18) </div>
<div class='p'>
<span class="verse" id="AC9_1">1&#160;</span>Huan Saulo amo mocahuaya pa quijtutinemisquiaya pampa yahuiaya quinlami aquinojen quineltocaloaya in Tata. Pampa inon uyac quitac in tiopista hué. 
<span class="verse" id="AC9_2">2&#160;</span>Quilajlanic pa quimacasquiaya amames lajcuiluli pa quinhuiquilisquiaya yehuanten hual quipialoaya lahueliltilisli pin tiopajmes hual cataloaya pin caltilan hué Damasco. In amames quimacahuiltic Saulo pa quinquitzquisquiaya moxtin hual quitocaloaya Jesús iojli, ma yecan lacames o ma yecan sihuames. Cuaquinon quinhuicasquiaya lailpili pa Jerusalén. 
<span class="verse" id="AC9_3">3&#160;</span>Huan cataya nepa quiman ajsitiahuiloaya pan ojli amo huejca pa quiahuac Damasco, jan ajnaxcan quixpelatiquisac itenco Saulo se laixpelalisli pin cielo. 
<span class="verse" id="AC9_4">4&#160;</span>Huetzic pan lali Saulo, quicaquic se lajtol quilic: </div>
<div class='p'>—Saulo, Saulo, ¿leca tiquintojtocatica yehuanten hual nechneltocalo? Yojque tichtojtocatica nehual. </div>
<div class='p'>Huan Saulo quinanquilic: </div>
<div class='p'>—¿Aqui tehual, Tata? </div>
<div class='p'>
<span class="verse" id="AC9_5">5&#160;</span>Huan in lajtol quilic: </div>
<div class='p'>—Nehual niJesús hual tictojtocatica. Timococoltitica tehual, tiquinami se buey hual quitecuajtica in latzopinijquil ca icxían. </div>
<div class='p'>
<span class="verse" id="AC9_6">6&#160;</span>Cuaquinon Saulo yuyucatataya quilic: </div>
<div class='p'>—Tata, ¿len ticnequi pa nicchías? </div>
<div class='p'>Quinanquilic: </div>
<div class='p'>—Ximoquetza huan xicalaqui pin caltilan, nepa mitzilis se len ticpías pa ticchías. </div>
<div class='p'>
<span class="verse" id="AC9_7">7&#160;</span>Huan mocahuajque, amo huil lajtujque in lacames hual ca Saulo yahuiloaya pin ojli. Quicaquijque quema in lajtol. Ma yoje amo quitajque amaqui. </div>
<div class='p'>
<span class="verse" id="AC9_8">8&#160;</span>Cuaquín moquetzac Saulo capa cataya pan lali, huan quiman quinlapuc iixtololojmes amo huil lachiaya. Yoje in lacames ca yihual quiquitzquijque imajma huan quihuicajque pa Damasco. 
<span class="verse" id="AC9_9">9&#160;</span>Huan cataya pa ye tonalijmes amo lachiaya, amo lacuaya huan amo launiaya. </div>
<div class='p'>
<span class="verse" id="AC9_10">10&#160;</span>Cataya pa Damasco se laneltocani itocaya Ananías huan in Tata Jesús quixotocac Ananías huan quilic: </div>
<div class='p'>—Ananías. </div>
<div class='p'>Huan quinanquilic: </div>
<div class='p'>—Nican niunca, Tata. </div>
<div class='p'>
<span class="verse" id="AC9_11">11&#160;</span>Huan in Tata Jesús quilic: </div>
<div class='p'>—Ximoquetza, xía pa in ojli itoca Melahuac, xictemu pa icali Juda se itoca Saulo hual chantini pin caltilan Tarso. Yihual quilajlantica Dios. 
<span class="verse" id="AC9_12">12&#160;</span>Huan pan ipampa laixotocalisli yihual quitac se lacal, huan tehual tiunca in lacal hual quitac. In Saulo mitzitac tihualac, tiquinlalic momajmajuan ipan pa lachiasquiaya oc sejpa. </div>
<div class='p'>
<span class="verse" id="AC9_13">13&#160;</span>Quinanquilic Ananías, quilic: </div>
<div class='p'>—Tata, nechlamachiltije míac lacames in hual quichijtinemi in se. Quinchihuilijtinemiaya tetzcuinuc yehuanten hual mitzneltocalo pa Jerusalén. 
<span class="verse" id="AC9_14">14&#160;</span>Huan quimacahuiltije, quil, in tiopistas huejué pa Jerusalén pa hualasquiaya nican pa quinhuicasquiaya lailpili moxtin hual mitznotzalo pa tiquinpalehuis. Yahui quintzacua pin calijtic. </div>
<div class='p'>
<span class="verse" id="AC9_15">15&#160;</span>Ma yoje, in Tata quilic: </div>
<div class='p'>—Xía, pampa nehual niclajtultic in Saulo pa nechtequipanuilis. Quinlaquetzilis nonahuac nehual inminlaixpan yehuanten hual amo judíos huan inminlaixpan inminhueyenten huan noje inmixpan in judíos. 
<span class="verse" id="AC9_16">16&#160;</span>Nicnextilis Saulo quinami yahui quipía pa panus míac lacocoltilisli pampa yihual nechneltoca. </div>
<div class='p'>
<span class="verse" id="AC9_17">17&#160;</span>Cuaquín uyac Ananías, calaquic pin cali capa cataya Saulo, quilalilic imajmajuan ipan, quilic: </div>
<div class='p'>—Nocni Saulo, nechtilanic in Tata, yihual hual mitzmonextilic tehual pan ojli capa tihualaya. Nechtilanic pa tilachías oc sejpa, huan pa mitzhueliltis in Espíritu Santo. </div>
<div class='p'>
<span class="verse" id="AC9_18">18&#160;</span>Jan ajnaxcan cataya quinami hueztiquisaje len chicuenta icaliyo michin pan Saulo iixtololojmes. Cuaquinon huil lachiaya oc sejpa. Yoje, moquetzac huan cataya lacuayatequili. 
<span class="verse" id="AC9_19">19&#160;</span>Cuaquinon lacuac huan yojque canac chicahualisli. Mocahuac pa sequin tonalijmes umpa ca in laneltocanijmes hual cataloaya pa Damasco. </div>
<div class='s'>Saulo quinmilía lacames pa Damasco ilamachiltilisli Cristo </div>
<div class='p'>
<span class="verse" id="AC9_20">20&#160;</span>Huan jan axcan pehuac quinlaquetzilic ilamachiltilisli Jesús pin tiopajmes, quijtuaya pampa in Jesús yihual ixolol Dios. 
<span class="verse" id="AC9_21">21&#160;</span>Yoje, molapolultijque moxtin hual quicaquiloaya, pehualoaya quijtulo: </div>
<div class='p'>—¿Amo yihual in se hual quinchihuilini lacocoltilisli yehuanten pa Jerusalén hual quineltocalo in Jesús? Huan ¿amo cataya pampa inon noje hualac yihual ca niquic pa quinhuicasquiaya lailpili pa in tiopistas huejué? </div>
<div class='p'>
<span class="verse" id="AC9_22">22&#160;</span>Ma yoje, quinlaquetzilijtiahuiaya míac Saulo ilajtol Dios ca míac lajmatilisli huan amo momajtic. Yojque quinsulahuaya ca ilamaxtilisli moxtin in judíos hual chantiloaya nepa pa Damasco, quinnextiliaya neli pampa in Jesús yihual in Cristo hual Dios quitilanic pan lalticpan. </div>
<div class='s'>Saulo cholúa pa camo quimictisqui in judíos </div>
<div class='p'>
<span class="verse" id="AC9_23">23&#160;</span>Panujque míac tonalijmes, huan cuaquinon molalilijque in judíos pa quitemulosquiaya quinami quimictilosquiaya Saulo. 
<span class="verse" id="AC9_24">24&#160;</span>Momachiltic Saulo pampa yahuiloaya quimictilo, quichixtataloaya yihual yihualitonali, pa semilhuil huan pa layúa, pa ilalapujquimes in latzacuali palahuac huan cuajtic hual quiyahualujtataya in caltilan. 
<span class="verse" id="AC9_25">25&#160;</span>Pampín, quihuicajque Saulo in laneltocanijmes, quitemuhuijque pa pani ilatzacuali palahuac in caltilan pa layúa, quitemuhuijque ca se chiquihuil hué ca mecames pa quiahuac in palahuac latzacuali, huan yojque choluc Saulo. </div>
<div class='s'>Saulo pa Jerusalén </div>
<div class='p'>
<span class="verse" id="AC9_26">26&#160;</span>Ajsic Saulo pa Jerusalén, quinequiaya yahui capa monechiculoaya in laneltocanijmes, huan momajtiloaya yehuanten pampa yihual quinchihuilini tetzcuinuc, amo quijtuloaya pampa neli yihual axcan quineltocaya Cristo. 
<span class="verse" id="AC9_27">27&#160;</span>Ma yoje, Bernabé quinamiquic Saulo quinami icni, quihuicac capa cayajque in lanahuatinijmes, quinpuhuilic quinami pan ojli Saulo quitac in Tata Jesús huan quinami in Tata Jesús laquetzac ca Saulo. Bernabé noje quinmilic quinami nepa pa Damasco Saulo amo momajtiaya quinlaquetzili ilamachiltilisli Jesús. 
<span class="verse" id="AC9_28">28&#160;</span>Yojque, mocahuaya Saulo ca yehuanten, yajtinemiaya cajcapa pa Jerusalén. 
<span class="verse" id="AC9_29">29&#160;</span>Laqueztinemiaya Saulo ilamachiltilisli Jesús in Tata, amo momajtitica nindeno. Laquetzaya ca in judíos hual lajtuloaya griego, noje layantiaya ca yehuanten. Cuaquín yehuanten motoliniloaya pa quimictilosquiaya Saulo. 
<span class="verse" id="AC9_30">30&#160;</span>Quimatijque inon icnían laneltocanijmes, huan quihuicajque Saulo, temujque pa Cesarea. Umpa quitilanijque pa barco pa in caltilan Tarso. </div>
<div class='p'>
<span class="verse" id="AC9_31">31&#160;</span>Cuaquinon quipialoaya mosehuilisli moxtin in laneltocanijmes pa mochi in lalticpan Judea huan pin lalticpan Galilea huan pin lalticpan Samaria. Mojmosta monextililoaya míac ilamaxtilisli in Tata, yojque quineltocaloaya ca míac chicahualisli. Huan moxtin yultinemiloaya momajtiloaya ilaixpan Dios. Huan quinpalehuiaya mojmosta in Espíritu Santo, yojque miajque Dios ilacames. </div>
<div class='s'>Eneas unca lapajtili </div>
<div class='p'>
<span class="verse" id="AC9_32">32&#160;</span>Huan panuaya Pedro cajcapa pa míac caltilan, temuc pa se itoca Lida, nepa chantiloaya sequin hual Dios quinlajtultic pa quineltocalosquiaya. 
<span class="verse" id="AC9_33">33&#160;</span>Nepa quitac se lacal itoca Eneas. In se lastataya pan lapexli quipiaya chicue xixihuil amo huil nejnemiaya. 
<span class="verse" id="AC9_34">34&#160;</span>Huan Pedro quilic: </div>
<div class='p'>—Eneas, mitzpajtía Jesucristo. Ximoquetza huan xicajcoqui molapexli. </div>
<div class='p'>Jan ajnaxcan moqueztiquisac. 
<span class="verse" id="AC9_35">35&#160;</span>Huan quitajque moxtin hual chantiloaya pa Lida huan pa quiahuac pin ixlán Sarón. Niman míac momalinajque inminyolo pa quitocasqui in Tata Jesús. </div>
<div class='s'>Dorcas yuli oc sejpa </div>
<div class='p'>
<span class="verse" id="AC9_36">36&#160;</span>Cataya pin caltilan itoca Jope se sihual laneltocani itoca Tabita. Pa lajtol griego itoca Dorcas. In se mojmosta quinchihuilijtinemiaya len cuali oc sequin huan quinmacatinemiaya míac yehuanten hual amo quipialoaya nindeno. 
<span class="verse" id="AC9_37">37&#160;</span>Pa in tonalijmes mococuhuaya, cuaquinon polehuic. Cuaquín caltijque in mijquil huan quihuicajque pa pani, quilalijque calijtic pin caltzindi pani in cali. </div>
<div class='p'>
<span class="verse" id="AC9_38">38&#160;</span>Momachiltijque in laneltocanijmes pampa Pedro cataya nepa Lida hual amo cataya huejca. Pampín yehuanten pa Jope quintilanijque ome lacames ca capic cataya Pedro pa quililosquiaya: </div>
<div class='p'>—Amo xihuejcahua pa tihualas ca tehuanten. </div>
<div class='p'>
<span class="verse" id="AC9_39">39&#160;</span>Yojque moquetzac Pedro, uyac ca yehuanten. Ajsic pa Jope, quihuicajque pa in calijtic pa pani. Huan hualajque ca Pedro moxtin in sihuames hual inminhuían, chocatataloaya, quinextilijque in laquemes huan inminahuajmes hual quinnemiltiloaya, hual quintzomilini Dorcas quiman yulini. </div>
<div class='p'>
<span class="verse" id="AC9_40">40&#160;</span>Cuaquín quinquixtic Pedro pa quiahuac moxtin, molancuacuetzac quilajlanic Dios. Cuaquinon momalinac Pedro capa in mijquil, quilic: </div>
<div class='p'>—Tabita, ximoquetza. </div>
<div class='p'>Molapulic iixtololojmes huan quiztataya Pedro, molalic. 
<span class="verse" id="AC9_41">41&#160;</span>Cuaquinon Pedro quimacac imajma huan quiquetzac Dorcas. Cuaquín quinnotzac in sihuames hual inminhuían huan quitemacac yultataya oc sejpa. 
<span class="verse" id="AC9_42">42&#160;</span>Huan quimachiltijque inon pa mochi Jope. Pampa in, pehuaje quineltocajque in Tata Jesús míac lacames huan sihuames nepa Jope. 
<span class="verse" id="AC9_43">43&#160;</span>Huan Pedro mocahuac pa Jope, chantitataya sequin tonalijmes pa ichan se itoca Simón, yihual quiyapani cuilaxli.  </div>
<div class='psalmlabel' id='AC10_0'> 10</div>
<div class='s'>Pedro huan Cornelio </div>
<div class='p'>
<span class="verse" id="AC10_1">1&#160;</span>Cataya se lacal pin caltilan Cesarea, yihual itocaya Cornelio. Yec inminlaicanani cien guaches hual cataloaya ilanechiculisli guaches hual motocaya in Italiano. 
<span class="verse" id="AC10_2">2&#160;</span>Yihual yec lacal cuali, huan yihual huan moxtin hual chantiloaya pa ichan quimolancuacuetzililoaya Dios huan momajtiloaya ilaixpan Dios. Cornelio quimacani len cuali yehuanten in judíos hual amo quipialoaya nindeno huan mojmosta quilajlaniaya Dios. 
<span class="verse" id="AC10_3">3&#160;</span>Se tonali quinami ye horas pa tiolac, quitac in Cornelio se ilanahuatini iDios in cielo (ilhuicac), hualac capa yihual quilic: </div>
<div class='p'>—¡Cornelio! </div>
<div class='p'>
<span class="verse" id="AC10_4">4&#160;</span>Mocahuac Cornelio quiztataya huan momajtitataya, quilic: </div>
<div class='p'>—¿Len ticnequisquiaya, Tata? </div>
<div class='p'>In lanahuatini quilic: </div>
<div class='p'>—Quicaquic Dios inon hual ticlajlanic huan yihual quimati quinami tiquinpalehuía yehuanten hual amo quipialo nindeno. Pampín mitzijnamiquía. 
<span class="verse" id="AC10_5">5&#160;</span>Axcan, xiquintilani lacames pa yasqui pa Jope, xicnahuati pa hualas se itoca Simón hual noje itoca Pedro. 
<span class="verse" id="AC10_6">6&#160;</span>Nepa chantiticate huan se Simón hual quiyapa cuilaxli. Unca inahuac in al huejcalan icali in se hual quimati quiyapa cuilaxli. Mitzilis in Simón Pedro len ticpías pa ticchías. </div>
<div class='p'>
<span class="verse" id="AC10_7">7&#160;</span>Jan axcan yajmo nesic ilanahuatini in cielo hual laquetzac ca yihual. Yojque quinnotzac Cornelio ome itequipanujquimes huan se guache hual noje quineltocaya Dios, yihual yec se ca yehuanten in guaches hual mojmosta mocahuaya quitequipanuilijtataya Cornelio san. 
<span class="verse" id="AC10_8">8&#160;</span>Cuaquín quinmachiltic Cornelio mochi, quintilanic pa Jope. </div>
<div class='p'>
<span class="verse" id="AC10_9">9&#160;</span>Mostatica, yehuanten cataloaya pin ojli huan moajxiltitihualaloaya pa Jope. Huan Pedro axan lejcuc pa in cali ca pani capa palahuac pa quilajlanis Dios, cataya lacualispan. 
<span class="verse" id="AC10_10">10&#160;</span>Huan mayantiquisac Pedro, quinequiaya lacua. Yojque quiyucxiltiloaya len quicuasquiaya. Huan quiman Pedro quichixtataya, moxotocac len. 
<span class="verse" id="AC10_11">11&#160;</span>Quitac lapujtica in cielo huan nepa temujtihualac len chicuenta se tzotzomajli hué, cataya latemuhuili ca itejtenco lailpili, temuc pan lalticpan. 
<span class="verse" id="AC10_12">12&#160;</span>Pa in tzotzomajli cataloaya mochi yulijquimes ca nahui icxihuajmes huan yulijquimes hual mohuilanilo pan lali huan tutomes. 
<span class="verse" id="AC10_13">13&#160;</span>Cuaquinon se lajtol mocaquic, quilic: </div>
<div class='p'>—Ximoquetza, Pedro, xicmicti len pa tijcuas. </div>
<div class='p'>
<span class="verse" id="AC10_14">14&#160;</span>Pedro quilic: </div>
<div class='p'>—Amo quiman, Tata, pampa amo quiman nijcuac len hual amo cuali pa quicuasi tehuanten in judíos, jan quinami quijtúa tolajtol. </div>
<div class='p'>
<span class="verse" id="AC10_15">15&#160;</span>Quijtuc in lajtol oc sejpa: </div>
<div class='p'>—In hual Dios quijtúa unca cuali pa quicuas se, amo xiquili tehual da amo cuali. </div>
<div class='p'>
<span class="verse" id="AC10_16">16&#160;</span>In panuc ca ye latemuhuilisli huan jan ajnaxcan yec lahuicali pin cielo in hual nesiaya chicuenta se tzotzomajli. 
<span class="verse" id="AC10_17">17&#160;</span>Yoje mocahuac Pedro quijnamictataya, quijtuc: </div>
<div class='p'>—¿Len yes inon? ¿Leca nechnextilic Dios in laxotocalisli? </div>
<div class='p'>Ca in nadita, ajsijque pa in cali capa cataya Pedro in lacames hual quintilanic Cornelio, lamijque lajlanijque capa cataya in cali huan axcan ajsijque. 
<span class="verse" id="AC10_18">18&#160;</span>Lanotzajque, lajlanijque sinda cuajnesi chantiaya nepa se itoca Simón hual noje itoca Pedro. 
<span class="verse" id="AC10_19">19&#160;</span>Pedro ayamo mocahuaya pa quijnamiquis in laxotocalisli. 
<span class="verse" id="AC10_20">20&#160;</span>Cuaquín in Espíritu Santo quilic: </div>
<div class='p'>—Xiquita. Cate ye lacames mitztemujticate. Axcan, ximoquetza, xitemu huan xía ca yehuanten. Amo xicmahuili, pampa nehual niquintilanic. </div>
<div class='p'>
<span class="verse" id="AC10_21">21&#160;</span>Yojque temuc Pedro capa cataloaya innojen lacames, quinmilic: </div>
<div class='p'>—Xiquitacan. Nehual aqui anquitemujtica. ¿Pa len anhualaya? </div>
<div class='p'>
<span class="verse" id="AC10_22">22&#160;</span>Yehuanten quinanquilijque: </div>
<div class='p'>—Unca se itoca Cornelio, yihual inminlaicanani cien guaches. Yihual se lacal cuali, quichía len Dios quinequi, momajtía ilaixpan Dios. Lajtulo cuali inahuac yihual moxtin in judíos. Se ilanahuatini in cielo quilic in Cornelio pa techtilanisquiaya pa timitzhuicalosquiaya tehual pa ichan. In lanahuatini quilic pa quicaquis len tehual tía tiquilía. </div>
<div class='p'>
<span class="verse" id="AC10_23">23&#160;</span>Pampín quinmilic Pedro pa mosehuilosquiaya, pa panulosquiaya in layúa ca yihual. Huan mostatica moquetzac Pedro, ca yehuanten uyac. Ca yehuanten noje uyajque sequin inmicnían laneltocanijmes, chantiloaya nepa Jope. </div>
<div class='p'>
<span class="verse" id="AC10_24">24&#160;</span>Mostatica ajsijque pa Cesarea, nepa quinchixtataloaya Cornelio ca icnían huan ilajlasojli hual yuliloaya pa oc sequin calimes, quinnechicuc Cornelio pa ichan. 
<span class="verse" id="AC10_25">25&#160;</span>Calactataya Pedro, quisac Cornelio pa quinamiquis, quimolancuacuetzilijtihualaya Pedro. 
<span class="verse" id="AC10_26">26&#160;</span>Jan axcan, Pedro quiquetzac, quilic: </div>
<div class='p'>—Ximoquetza, nehual noje nilacal, amo xichmolancuacuetzili. </div>
<div class='p'>
<span class="verse" id="AC10_27">27&#160;</span>Cuaquín calaquic Pedro, huan yihual laqueztataloaya huan calijtic quinmitac Pedro lacalera lanechiculi. 
<span class="verse" id="AC10_28">28&#160;</span>Cuaquinon Pedro quinmilic: </div>
<div class='p'>—Amhuanten anquimati pampa tolajtol hual technextilía quinami ticmolancuacuetzililo Dios amo techmacahuiltía pa timochihuasi lajlasojli cuajcuali ca aquinojen hual amo cate judíos. Noje amo toyaxca pa tiquinpaxaluilisi. Ma yoje, nechnextilic Dios pampa amo unca cuali pa nehual niquijtus da amo cuajcuali yehuanten hual amo judíos huan yojque monequi pa camo niquijtus da amo unca cuali pa se judío quinpaxaluilis. 
<span class="verse" id="AC10_29">29&#160;</span>Yojque, nihualac pampa tilatilanic pa nihualasquiaya, amo nimonejnequic. Axcan, ma annimitzlajlani, ¿leca anlatilanic pa nihualasquiaya? </div>
<div class='p'>
<span class="verse" id="AC10_30">30&#160;</span>Cuaquín quijtuc Cornelio: </div>
<div class='p'>—Axan quipía nahui tonali ca nijquin horas, ye pa tiolac, niclajlantataya Dios nohuían pa nocalijtic huan monextitiquisac se lacal pa nolaixpan lalaquentili ca tzotzomajli laixpelatica. 
<span class="verse" id="AC10_31">31&#160;</span>Nechilic: “Cornelio, Dios quijnamiquic len ticlajlanic, huan noje quijnamiquic in cuali hual tiquinchihuilía judíos hual amo quipialo nindeno. 
<span class="verse" id="AC10_32">32&#160;</span>Axcan, xilatilani pa in caltilan Jope pa ticnahuatis pa hualas se itoca Simón hual noje itoca Pedro. Yihual chantitica pa ichan Simón in hual quimati layapa cuilaxli nepa inahuac in al huejcalan.” 
<span class="verse" id="AC10_33">33&#160;</span>Jan axcan, nilatilanic pa tihualasquiaya huan tehual tinejchihuilic cuali pampa tihualac. Axcan, timoxtin ticate nican ilaixpan Dios pa tijcaquisi mochi hual mitzilic in Tata pa titechilis. </div>
<div class='s'>Inon hual quinmilic Pedro yehuanten pa icali Cornelio </div>
<div class='p'>
<span class="verse" id="AC10_34">34&#160;</span>Yoje pehuac laquetzac Pedro, quinmilic: </div>
<div class='p'>—Axcan neli nicmati pampa Dios quita se jan quinami quita oc se, da unca judío o da amo unca judío. 
<span class="verse" id="AC10_35">35&#160;</span>Capa cate mochi lacames yihual quilajtultía aqui yes hual quimati momajtía ilaixpan yihual, aqui yes hual itequi quichía len cuali. 
<span class="verse" id="AC10_36">36&#160;</span>Dios quintilanilic in judíos ilajtol, unca lamachiltilisli cuali hual techhueliltía pa ticayasi jan sejpa ca Dios pan ipampa Jesucristo. Yihual iteco moxtin. 
<span class="verse" id="AC10_37">37&#160;</span>Amhuanten anquimati in hual panuc pa mochi inminlali in judíos. Pehuac pin lalticpan Galilea, cataya quiman Juan lamini lanoztinemi pa lacames quipalasi inminyolo pa laijnamiquisi quinami Dios, pa yoje huil yesi lacuayatequili. 
<span class="verse" id="AC10_38">38&#160;</span>Cuaquinon Dios quilalic Jesús pa quichías itequipanulisli, yihual Jesús hual moscaltic pin caltilan Nazaret. Dios quimacac pa iyolo Jesús in Espíritu Santo, quimacac míac lahueliltilisli. Cuaquinon ca in lahueliltilisli yajtinemiaya Jesús quichijtataya len cuali. Quinpajtic moxtin aquinojen hual in lili quincocoltiaya ca ilahueliltilisli. Yojque quichihuaya Jesús pampa Dios cataya ca yihual. 
<span class="verse" id="AC10_39">39&#160;</span>Huan nehual huan oc sequin lanahuatinijmes, tehuanten tiquitaje ca toixtololojmes mochi hual quichíac Jesús cajcapa pa inminlali in judíos huan pa Jerusalén. 
<span class="verse" id="AC10_40">40&#160;</span>Huan quipiluje pan se cuahuil pa quimictisi huan yojque miquic. Ma yoje, yihual Dios quiyuliltic quiman panuje ye tonalijmes, quimacahuiltic pa yesquiaya laitali. 
<span class="verse" id="AC10_41">41&#160;</span>Amo quitaje moxtin, jan tiquitaje tehuanten san. Dios techlajtultic quiman ayamo panuje innojen, techlajtultic pa tiyelosquiaya hual tiquitalosquiaya ca toixtololojmes. Tehuanten tiyeje aquinojen hual tilacuanijme huan tilaunijme ca yihual quiman yuliaya oc sejpa. 
<span class="verse" id="AC10_42">42&#160;</span>Huan techtilanic pa tiquinlaquetzililosquiaya in judíos de inon. Techtilanic pa tiquijtulosquiaya neli pampa in Jesús unca yihual hual Dios quilajtultic pa yes laꞌajuani pa in tonali quiman lamis in lalticpan. Quijtus len quipanus sejse quinami cahuilúa aqui hual yahui caya yultica huan aqui hual miquic. 
<span class="verse" id="AC10_43">43&#160;</span>Yojque quijtulo neli mochi in amames hual quinmijcuiluje Dios ilajtunijmes. Quijtulo pampa Dios quinpujpuhuas inminlaijlaculisli moxtin hual quineltocalo, quinpujpuhuas pan ipampa Jesús. </div>
<div class='s'>Huala in Espíritu Santo pan innojen hual amo judíos </div>
<div class='p'>
<span class="verse" id="AC10_44">44&#160;</span>Ayamo lamiaya quinmili Pedro in lajtomes huan hualac in Espíritu Santo ca moxtin hual quicaquiloaya. 
<span class="verse" id="AC10_45">45&#160;</span>Huan molapolultiloaya moxtin in laneltocanijmes judíos hual yeje latzontequili pa inmincuilaxlimes, yehuanten hual hualajque ca Pedro. Molapolultiloaya pampa quitajque quinami hualac in Espíritu Santo noje capa in lacames hual amo yeje judíos, capa Cornelio huan icnían hual yuliloaya ca oc sequin calimes huan ilajlasojli. 
<span class="verse" id="AC10_46">46&#160;</span>In judíos quincaquijque yehuanten hual amo yeje judíos. Quincaquijque yehuanten laqueztataloaya ca oc sequin lajtomes hual ayamo quiman quimatiloaya laquetzalo. Quililoaya Dios míac lajtomes cuajcuali huan huejué. Cuaquinon Pedro quinmilic yehuanten hual hualajque ca yihual, quinmilic: </div>
<div class='p'>
<span class="verse" id="AC10_47">47&#160;</span>—Innojen quipialo in Espíritu Santo san quinami tehuanten. Neli amaqui huil quijtúa pampa amo unca inminyaxca pa tiquincuayatequisi ca al. </div>
<div class='p'>
<span class="verse" id="AC10_48">48&#160;</span>Cuaquín quilic Pedro pa yesqui lacuayatequili quiman quijtuloaya pampa quineltocaloaya Jesucristo. Huan yehuanten quilajlanijque Pedro pa mocahuas ca yehuanten sequin tonalijmes.  </div>
<div class='psalmlabel' id='AC11_0'> 11</div>
<div class='s'>Pedro quinmachiltía in abuelojmes huan in lanahuatinijmes pa Jerusalén in hual panuc pa ichan Cornelio </div>
<div class='p'>
<span class="verse" id="AC11_1">1&#160;</span>Momachiltijque in lanahuatinijmes huan tocnían laneltocanijmes hual cataloaya pa Judea, momachiltijque quinami pehualoaya quineltocalo ilajtol Dios yehuanten hual amo yeje judíos. 
<span class="verse" id="AC11_2">2&#160;</span>Quiman panquisac Pedro pa Jerusalén, pehualoaya cajualo in judíos hual quineltocaloaya in lajtol hual quijtúa pampa moxtin quipialo pa quipiasqui icuilaxli latzontequili quinami quijtúa inminlajtol in judíos. 
<span class="verse" id="AC11_3">3&#160;</span>Quilijque: </div>
<div class='p'>—Tíac tipaxaluc pa inminchan yehuanten hual amo quipialo latzontequili inmincuilaxli quinami quijtúa tolajtol, noje ca yehuanten tilacuac. </div>
<div class='p'>
<span class="verse" id="AC11_4">4&#160;</span>Pampa inon, pehuac quinmachiltilic Pedro mochi sejse lachihualisli hual panujque, quinmilic: </div>
<div class='p'>
<span class="verse" id="AC11_5">5&#160;</span>—Nicataya pin caltilan Jope, niclajlantataya Dios. Niquitac quinami len laxotocalisli, temujtihualac len chicuenta se tzotzomajli hué, yec latemuhuili pin cielo quinami quiquitzquitataloaya ca in nahui itejtenco, temujtihualac ca capic nicataya. 
<span class="verse" id="AC11_6">6&#160;</span>Nimocahuac niquiztataya pa inon, niquitac ca nolaijnamiquilisli. Niquinmitac iyulijquimes in lalticpan ca nahui icxihuajmes, huan iyulijquimes in cuajlan huan yulijquimes hual mohuilanalo pan lali huan tutomes. 
<span class="verse" id="AC11_7">7&#160;</span>Cuaquín nijcaquic se lajtol, nechilic: “Ximoquetza, Pedro, xicmicti len pa tijcuas.” 
<span class="verse" id="AC11_8">8&#160;</span>Ma yoje, nicnanquilic: “Amo quiman, Tata, pampa amo quiman nijcua in hual tolajtol quijtúa pa camo quicuasi tehuanten in judíos.” 
<span class="verse" id="AC11_9">9&#160;</span>Huan nechnanquilic in lajtol pin cielo oc sejpa, quil: “Amo xiquijtu pampa amo unca cuali pa quicuas se in hual Dios quijtúa pampa unca cuali.” 
<span class="verse" id="AC11_10">10&#160;</span>Huan in panuc ca ye latemuhuilisli huan cuaquín lejcuje in tzotzomajli huan in yulijquimes oc sejpa pin cielo. 
<span class="verse" id="AC11_11">11&#160;</span>Cuaquinon jan ajnaxcan ajsije ye lacames pa in cali capa nicataya, cataloaya latilanili pa nechanasi, quisaje pin caltilan Cesarea. 
<span class="verse" id="AC11_12">12&#160;</span>Nechilic in Espíritu Santo pa nías ca yehuanten huan pa camo nías nicmahuilijtataya. Yojque in lacames huan nehual tiaje pa Cesarea, noje chicuase tocnían uyaje ca tehuanten huan ticalaquije pa ichan in lacal itoca Cornelio. 
<span class="verse" id="AC11_13">13&#160;</span>Techmachiltic in Cornelio quinami quitac se ilanahuatini in cielo pa icali calijtic moqueztataya, huan in lanahuatini quilic: “Xiquintilani lacames pa Jope pa canasi Simón, in hual noje itoca Pedro. 
<span class="verse" id="AC11_14">14&#160;</span>Mitzilis quinami tehual huan moxtin hual chantilo pa mochan anyes laquixtili pin polehuilisli.” 
<span class="verse" id="AC11_15">15&#160;</span>Yojque, quiman nipehuac niquinlaquetzilic yehuanten, jan axcan hualajtiquisac capa yehuanten in Espíritu Santo jan quinami hualac capa tehuanten ipehuayan quiman pehuac quitilanic in Tata. 
<span class="verse" id="AC11_16">16&#160;</span>Cuaquín niquijnamiquic ilajtol in Tata Jesús quiman quijtuc: “Neli Juan lacuayatequic ca al. Ma yoje, amhuanten anyes lacuayatequili ca in Espíritu Santo.” 
<span class="verse" id="AC11_17">17&#160;</span>Pampín, sinda quinmacac Dios yehuanten in lahueliltilisli hual techmacac tehuanten noje hual ticneltocaje in Tata Jesucristo, cuaquinon nehual amo huil nictzacuilic Dios. </div>
<div class='p'>
<span class="verse" id="AC11_18">18&#160;</span>Quiman quicaquijque inon, yajmo cajuajque Pedro, quijtujque lajtomes huejué huan cuajcuali pa Dios, quilijque: </div>
<div class='p'>—¡Jan yoje Dios quimacahuiltic pa quinpalasi inminyolo pa laijnamiquisi quinami Dios yehuanten hual amo judíos, Dios quinmaca yulilisli hual amo quiman lamis! </div>
<div class='s'>In laneltocanijmes pin caltilan Antioquía </div>
<div class='p'>
<span class="verse" id="AC11_19">19&#160;</span>Quiman quimictijque Esteban, cuaquinon pehuajque quintejtemujque moxtin hual quineltocaloaya toTata Jesucristo pa quinchihuililosquiaya lacocoltilisli. Pampín cholujque in laneltocanijmes ca capic yesquiaya huan ajsijque pa in lali itoca Fenicia huan pa in lali lajco pin al huejcalan itoca Chipre huan pa in caltilan Antioquía. Quinlaquetzilijtinemiloaya ilajtol Dios ca in judíos san hual chantiloaya nejnepa. 
<span class="verse" id="AC11_20">20&#160;</span>Ma yoje, cataloaya sequin ca in laneltocanijmes hual chantinijme pa Chipre huan pa in lali itoca Cirene hual hualajque pa Antioquía, noje quinmachiltilijtinemiloaya lacames griegos ilamachiltilisli cuali in Tata Jesús. 
<span class="verse" id="AC11_21">21&#160;</span>Huan quinhueliltic míac in Tata quiman quinmililoaya in lamachiltilisli cuali. Quineltocajque niman míac lacames huan canajque iojli in Tata Jesús. </div>
<div class='p'>
<span class="verse" id="AC11_22">22&#160;</span>Huan momachiltijque in laneltocanijmes pa Jerusalén quinami inon panuaya nepa Antioquía. Pampín quitilanijque Bernabé ca umpic pa Antioquía. 
<span class="verse" id="AC11_23">23&#160;</span>Huan quiman yihual ajsic, quitac quinami Dios quinchihuilic cuali in laneltocanijmes. Pampín quipiaya paquilisli huan quinchicahualtic pa inminyolo moxtin pa quitocasqui ca míac chicahualisli iojli in Tata Jesús. 
<span class="verse" id="AC11_24">24&#160;</span>Cataya pampa Bernabé yec lacal cuali. Yuliaya quimacahuiltitica pa in Espíritu Santo quimacas ilachicahualtilisli, huan noje quineltocaya in Tata Jesús ca mochi iyolo. Yojque miajque in lacames hual quineltocaloaya in Tata. </div>
<div class='p'>
<span class="verse" id="AC11_25">25&#160;</span>Cuaquín uyac Bernabé pa Tarso pa quitemusquiaya Saulo. 
<span class="verse" id="AC11_26">26&#160;</span>Quiman quitac Saulo, yihual quihuicac pa Antioquía, huan nepa mocahualoaya ca in laneltocanijmes pa se xihuil. Ca yehuanten monechiculoaya, quinmaxtitataloaya míac lacames Bernabé huan Saulo. Huan nepa pa Antioquía cataya capa pehuaje quintocayaltije cristianos yehuanten hual quineltocaloaya toTata Jesucristo. </div>
<div class='p'>
<span class="verse" id="AC11_27">27&#160;</span>Innojen tonalijmes temuje pa Antioquía sequin ilajtunijmes Dios hual cataloaya pa Jerusalén. 
<span class="verse" id="AC11_28">28&#160;</span>Huan moquetzac se ca yehuanten itocaya Agabo, moquetzac pa lajtusquiaya. Quijtuc pan ipampa in Espíritu Santo pampa yahuiaya caya se mayandi hué pa mochi in lalticpan. In mayandi panuc quiman Claudio yec in hué romano pa mochi lalimes. 
<span class="verse" id="AC11_29">29&#160;</span>Yojque, quichihuajque se lajtulisli yehuanten hual quineltocaloaya Jesús nepa pa Antioquía. Molalijque pa quinechiculosquiaya tomin, moxtin tequipanujticate pa inon. In tomin quintilanilosquiaya inmicnían hual chantiloaya pa in lalticpan Judea. Mochi sejse quimacac tomin quinami huil quichihuaya pa quinpalehuis yehuanten hual amo quipialoaya nindeno. 
<span class="verse" id="AC11_30">30&#160;</span>Cuaquinon yahuiloaya quintilanililo in tomin yehuanten hual quinmiztinemiloaya in laneltocanijmes pin Judea. Quintilanijque Bernabé huan Saulo pa quinhuiquilisqui in tomin pa yehuanten.  </div>
<div class='psalmlabel' id='AC12_0'> 12</div>
<div class='s'>Quimictilo Jacobo huan quitzacualo Pedro pin calijtic </div>
<div class='p'>
<span class="verse" id="AC12_1">1&#160;</span>Pa innojen tonalijmes latilanic Herodes in hué pa quinquitzquilosquiaya sequin laneltocanijmes pa quinchihuililosquiaya lacocoltilisli. 
<span class="verse" id="AC12_2">2&#160;</span>Latilanic pa quimictilosquiaya Jacobo hual yec icni Juan, quicotonilije iquixlan. 
<span class="verse" id="AC12_3">3&#160;</span>Quitac Herodes quinami in quinpaquiltic in judíos, huan pampín latilanic noje pa quiquitzquilosquiaya Pedro. Cataloaya pin tonalijmes hual quicualoaya in pan hual amo quipía laxocoyajquil, itoca in fiesta (ilhuil) pascua. 
<span class="verse" id="AC12_4">4&#160;</span>Yojque quiquitzquijque Pedro huan quitzacuajque pin calijtic. Quitemacajque ca dieciseis (caxtuli huan se) guaches pa quinapachilosquiaya pa camo quisasquiaya Pedro. Cataloaya nahui nahuenten, huan mochi sejse quinpiaya nahui guaches. Sejse nahuenten quipialoaya quiman yahuiloaya quinapachilo Pedro. Huan quiman lamisquiaya in fiesta (ilhuil), Herodes yahuiaya quiquixti Pedro pin calijtic, yahuiaya quijtu pampa quipiaya pa miquis. Cuaquinon yahuiaya latilani pa quimictilosquiaya inminyampa moxtin. 
<span class="verse" id="AC12_5">5&#160;</span>Yojque, Pedro cataya latzacuali pin calijtic ca in guaches quinapachijtataloaya. Ma yoje, amo mocahuajque pa quilajlanilosquiaya Dios pa Pedro moxtin laneltocanijmes, quilajlanijque ca mochi inminyolo. </div>
<div class='s'>Dios quimacahua Pedro pa quisas pin calijtic </div>
<div class='p'>
<span class="verse" id="AC12_6">6&#160;</span>Yojque cataya in layúa, huan mostatica Herodes yahuiaya quiquixti Pedro. Coxtataya Pedro ca ome guaches, se pa ima cuali huan se pa ima amo cuali, huan yihual ilpitataya ca ome teposli. Noje cataloaya guaches pa quiahuac pin ilalapujquil in calijtic lanapachijtataloaya. 
<span class="verse" id="AC12_7">7&#160;</span>Cuaquinon nestiquisac se ilanahuatini in cielo hual in Tata quitilanic. Lajtiquisac pin calijtic, huan in lanahuatini quitecuac Pedro pa iumil lanasticali, quejxiltic, quilic: </div>
<div class='p'>—Ximoqueztiquisa. </div>
<div class='p'>Copinijque in teposli pa imajmajuan. 
<span class="verse" id="AC12_8">8&#160;</span>Huan in lanahuatini quilic: </div>
<div class='p'>—Ximolaquenti huan xiquinlali molacsames. </div>
<div class='p'>Yojque quichíac Pedro, huan in lanahuatini quilic: </div>
<div class='p'>—Xiclali monahuas huan xichtoca. </div>
<div class='p'>
<span class="verse" id="AC12_9">9&#160;</span>Yojque quisac Pedro, quitocac in lanahuatini huan amo quimatiaya in hual quipanujtataya pan ipampa in lanahuatini cataya ca melahuac, jan quijtuaya pampa moxotocaya. 
<span class="verse" id="AC12_10">10&#160;</span>Ajsijque capa cataloaya se nahuenten guaches lanapachijtataloaya, quinpanahuije yehuanten, ajsijque capa cataloaya in oc sequin guaches, quinpanahuijque. Cuaquín ajsijque pa in lalapujquil lachihuali ca teposli hual cataya inahuac itenco in ojli, in ojli temacaya pin caltilan. Molapuc in lalapujquil ihuían, quisaje yehuanten, canaje in ojli huan jan ajnaxcan yajmo nesic ilanahuatini in cielo ca Pedro. 
<span class="verse" id="AC12_11">11&#160;</span>Axan quimatic Pedro pampa amo moxotocaya, quijtuc laijtic yihual: </div>
<div class='p'>—Axan nicmati neli in Tata quitilanic se ilanahuatini in cielo. Quitilanic pa nechquixtis pin polehuilisli, in hual yahuiaya nejchihuili in hué Herodes. Inon yihual huan moxtin in judíos quichixtataloaya pa nechpanusquiaya. </div>
<div class='p'>
<span class="verse" id="AC12_12">12&#160;</span>Quijtutiahuiaya pa iyolo ca inon, ajsic pa ichan María inantzin Juan. In Juan noje motocaya Marcos. Nepa cataloaya míac laneltocanijmes, monechiculoaya quilajlantataloaya Dios pa Pedro. 
<span class="verse" id="AC12_13">13&#160;</span>Quitecuac Pedro in ilalapujquil in lajcotiyan hual cataya ilaixpan in cali. Hualac se tequipanujquil muachita itoca Rode pa quitasquiaya aqui cataya. 
<span class="verse" id="AC12_14">14&#160;</span>Quimatic pampa cataya Pedro ilajtol, pampín mopaquiltic míac huan amo quilapulic in lalapujquil, jan molalujtíac pa quinmachiltisquiaya in oc sequin pampa Pedro cataya pa quiahuac in lalapujquil. 
<span class="verse" id="AC12_15">15&#160;</span>Yehuanten quilije: </div>
<div class='p'>—Tehual ticchía quinami yes. </div>
<div class='p'>Ma yoje, yihual amo mocahuac pa quijtus cataya neli, cuaquinon yehuanten quijtujque: </div>
<div class='p'>—Unca ilanahuatini hual quisac pin cielo hual quilachilia. </div>
<div class='p'>
<span class="verse" id="AC12_16">16&#160;</span>Huan Pedro amo mocahuac quitecuac in lalapujquil, pampín quilapulije. Quiman quitajque, molapolultijque. 
<span class="verse" id="AC12_17">17&#160;</span>Huan yihual quitzejtzeluc ca imajma pa camo nahuatilosquiaya, cuaquinon quinpuhuilic quinami in Tata quiquixtic pin calijtic, noje quinmilic: </div>
<div class='p'>—Xiquinmachiltican Jacobo huan tocnían laneltocanijmes innojen hual nechpanuc. </div>
<div class='p'>Cuaquín quisac, mopalac pa camo moitasquiaya chantitataya umpa Jerusalén. </div>
<div class='p'>
<span class="verse" id="AC12_18">18&#160;</span>Cuaquín quiman lanesic, in guaches amo quimatiloaya len quijtulosquiaya inahuac in hual quipanuc Pedro. 
<span class="verse" id="AC12_19">19&#160;</span>Yoje latilanic Herodes pa quitemulosquiaya Pedro, huan amo quitaje. Cuaquín quinlajlanic Herodes in guaches len quipanuc. Yehuanten amo huil quinanquilije nindeno. Pampín latilanic pa quinmictilosquiaya in guaches, huan yihual quisac pin lalticpan Judea, temuc pa Cesarea, nepa mocahuac chantitataya. </div>
<div class='s'>Miqui Herodes </div>
<div class='p'>
<span class="verse" id="AC12_20">20&#160;</span>Huan cualantataya Herodes míac ca yehuanten pin caltilan Tiro huan in caltilan Sidón, yajmo lamacahuiltic pa yehuanten pa ilali quinnamaquiltilosquiaya len quicuasqui yehuanten pa Tiro huan Sidón. Ma yoje, yehuanten in tirotecos huan sidontecos quipialoaya pa molacualtilosquiaya ca in hual quinnamaquiltilosquiaya yehuanten pin lali capa in hué Herodes huelitiaya. Pampa inon quichihuajque lajtulisli ca Blasto, yihual yec se itequipanujquil hué Herodes. Quilijque Blasto in tirotecos huan in sidontecos pa yihual quitemachisquiaya Herodes pa mochiasquiaya jan sejpa ca yehuanten. 
<span class="verse" id="AC12_21">21&#160;</span>Yojque, quilalic Herodes se tonali huan pa in tonali molaquentic ca itzotzomajli cualtichin hual quipialo in hueyenten. Molalic pa pani capa moxtin huil quitaloaya pan iicpali hué, cuaquinon quinnojnotzaya yehuanten. 
<span class="verse" id="AC12_22">22&#160;</span>Huan yehuanten tzajtziloaya, quililoaya: </div>
<div class='p'>—¡Unca se dios hual lajtúa, amo unca se lacal! </div>
<div class='p'>Yojque quijtuloaya pampa quinequiloaya pa mocahuasquiaya Herodes niman cuali ca yehuanten. 
<span class="verse" id="AC12_23">23&#160;</span>Huan jan ajnaxcan, hualac se ilanahuatini in Tata pin cielo, quicocoltic Herodes ca se cocolisli pampa quimacahuiltic pa in lacames quijtutinemilosquiaya yojque, quijtuloaya pampa Herodes yec se dios. Huan yojque Herodes amo momajtiaya ilaixpan Dios. Pampín, quicuajque ocuilimes icuerpo (inacayo) Herodes, huan pampa inon miquic. </div>
<div class='p'>
<span class="verse" id="AC12_24">24&#160;</span>Ma yoje, cataloaya míac hual quicaquiloaya ilajtol Dios huan miajque yehuanten hual quineltocaloaya. 
<span class="verse" id="AC12_25">25&#160;</span>Quisajque Bernabé huan Saulo pa Jerusalén, mocuepajque pa Antioquía, axan laquisajque ca itequipanulisli nepa Jerusalén. Quihualicajque ca yehuanten Juan hual noje motocaya Marcos.  </div>
<div class='psalmlabel' id='AC13_0'> 13</div>
<div class='s'>Quinlajtultilo Bernabé huan Saulo pa quichihuasqui oc se tequipanulisli </div>
<div class='p'>
<span class="verse" id="AC13_1">1&#160;</span>Pa Antioquía ca in laneltocanijmes cataloaya lajtunijmes huan lamaxtinijmes. Cataloaya Bernabé huan Simeón, yihual noje motocaya Niger, huan cataloaya Lucio hual chantini pin lali itoca Cirene, huan Manaen hual moscaltic ca Herodes in hué pa ichan, huan Saulo. 
<span class="verse" id="AC13_2">2&#160;</span>Se tonali quilajlantataloaya Dios huan mosajtataloaya, quinmilic in Espíritu Santo: </div>
<div class='p'>—Xijxiluilican Bernabé huan Saulo pa quichihuasqui in tequipanulisli hual niquinmacac. </div>
<div class='p'>
<span class="verse" id="AC13_3">3&#160;</span>Cuaquinon, mosahuajque huan quilajlanijque Dios, quinlalilijque inminmajmajuan inminpan Bernabé huan Saulo. In lanextilic pampa Dios axan quinlajtultic pa in tequipanulisli. Cuaquinon in laneltocanijmes quintilanijque Bernabé huan Saulo. </div>
<div class='s'>Quijtulo ilajtol Jesucristo Bernabé huan Saulo pin lali lajco pin al huejcalan itoca Chipre </div>
<div class='p'>
<span class="verse" id="AC13_4">4&#160;</span>Yojque quintilanic in Espíritu Santo. Quistataloaya pa Antioquía, temujque pa in caltilan itoca Seleucia. Nepa calaquijque se barco hué, uyajque pa in lali itoca Chipre lajco pin al huejcalan. 
<span class="verse" id="AC13_5">5&#160;</span>Ajsijque pa se caltilan pa itenco Chipre hual motocaya Salamina. Umpa pa inmintiopajmes in judíos quinahuatiloaya ca mochi inminyolo ilajtol Dios. Noje cataya ca yehuanten Juan Marcos hual quinpalehuiaya. 
<span class="verse" id="AC13_6">6&#160;</span>Cuaquín quipanahuijque pa mochi in lali huan ajsijque pa in caltilan Pafos. Nepa quitajque se lacal laxuxani, yec se ilajtuni Dios, quil quilic, mas que islacatic, amo yec neli. Yihual yec judío, motocaya Barjesús. 
<span class="verse" id="AC13_7">7&#160;</span>In Barjesús yec inahuac in huelitini (gobernador) itoca Sergio Paulo hual yec lacal hual quimatiaya, huan yihual quinnahuatic pa hualalosquiaya Bernabé huan Saulo pampa quinequiaya quicaqui ilajtol Dios. 
<span class="verse" id="AC13_8">8&#160;</span>Ma yoje, Barjesús in laxuxani molalic pa quintzacuilisquiaya yehuanten pa camo quinahuatilosquiaya ilajtol Dios. In laxuxani noje motocaya Elimas. Elimas quinequi quijtúa laxuxani. Yihual amo quinequiaya pa Sergio Paulo quineltocasquiaya Jesucristo. 
<span class="verse" id="AC13_9">9&#160;</span>Ma yoje, Saulo hual noje itoca Pablo quipiaya in Espíritu Santo quihueliltitataya pa iyolo, mocahuac quiztataya Elimas 
<span class="verse" id="AC13_10">10&#160;</span>huan quilic: </div>
<div class='p'>—Tehual ticmati tilacuajcuamantía huan ticmati ticchía mochi hual unca elehuis. Tehual tiquinami in lili, timolalía ipan mochi hual melahuac. ¿Amo quiman timocahuas pa ticchías pando iojli melahuac Dios? 
<span class="verse" id="AC13_11">11&#160;</span>Huan axcan, xiquita. Yahui mitzcocoltía in Tata. Ticayas pachacal huan amo huil tiquitas nindeno pa míac tonalijmes. Cuaquín Dios mitzmacahuiltis pa tilachías oc sejpa. </div>
<div class='p'>Jan ajnaxcan, yajmo lachiaya, mopachacaruc. Quitaya laticumac san huan quitemujtinemiaya se hual quilaicanasquiaya ca imajma. 
<span class="verse" id="AC13_12">12&#160;</span>Cuaquín pampa quitac in gobernador Sergio Paulo in hual quipanuc Elimas, yojque yihual quineltocac ilajtol Dios, molapolultic pampa quitac quinami ilamaxtilisli in Tata Jesús quipiaya míac chicahualisli. </div>
<div class='s'>Pablo huan Bernabé yahuilo pa Antioquía pin lalticpan Pisidia </div>
<div class='p'>
<span class="verse" id="AC13_13">13&#160;</span>Huan quisajque ca barco nepa Pafos Pablo huan yehuanten hual cataloaya ca yihual, ajsijque pin caltilan itoca Perge pin lalticpan Panfilia. Huan nepa Juan moxiluc pa yajmo cayas ca yehuanten, mocuepac pa Jerusalén. 
<span class="verse" id="AC13_14">14&#160;</span>Pablo huan Bernabé quistiajque nepa Perge, ajsijque pin caltilan Antioquía pin lalticpan Pisidia. Uyajque pa inmintiopan in judíos pan tonali quiman mosehuilo in judíos, nepa molalijque. Quicaquijque se quinmomaxtilic yehuanten ilajtol Dios. Cataya pa iamal Dios ilajtomes hual quijcuilujque Dios ilajtunijmes. 
<span class="verse" id="AC13_15">15&#160;</span>Cuaquinon, quiman laquisac quinmomaxtilic, ilaicananijmes in tiopan quinnotzajque Pablo huan Bernabé, quinmilijque: </div>
<div class='p'>—Lacames tocnían, sinda anquipía len lajtol calica anquinchicahualtis pa inminyolo in lacames, xiquilican. </div>
<div class='p'>
<span class="verse" id="AC13_16">16&#160;</span>Cuaquín moquetzac Pablo, quixilanic imajma pa yehuanten pa camo nahuatilosquiaya, quinmilic: </div>
<div class='p'>—Lacames israelitos huan amhuanten amo israelitos hual ma yoje anmomajtía ilaixpan Dios, xilacaquican. 
<span class="verse" id="AC13_17">17&#160;</span>InminDios in israelitos hual ticate tehuanten in judíos, yihual Dios molajtultilic totajtzitzían. Quinchihuilic hué yehuanten quiman catanijme pin lali itoca Egipto. Cuaquinon quinextic Dios ilahueliltilisli huan quinlaicanac pa quiahuac Egipto. 
<span class="verse" id="AC13_18">18&#160;</span>Pa cuarenta xixihuimes quinmolachiliaya yehuanten huan amo quinlamiaya mas que quichihuanijme míac amo cuali pin lali capa amaqui chantiaya. 
<span class="verse" id="AC13_19">19&#160;</span>Huan quiman quinsulahuilic chicome (siete) hueyenten ca inminlacames pin lali Canaan, quinxiluilic totajtzitzían inminlali yehuanten. 
<span class="verse" id="AC13_20">20&#160;</span>Cuaquín Dios quinmacac laicananijmes pa huelitilosquiaya capa yehuanten quinami pa cuatro ciento cincuenta xixihuimes. Lamije quinlaicanaje yehuanten quiman ajsije in tonalijmes hual yuliaya Samuel, yihual yec Dios ilajtuni. 
<span class="verse" id="AC13_21">21&#160;</span>Huan pa in tonalijmes totajtzitzían quinequiloaya quipialo se hué. Pampín, Dios quinmacac Saúl ixolol Cis. Yihual yec se lacal israelito ca imiahuimes Benjamín, huan huelitiaya in Saúl capa totajtzitzían pa cuarenta (ompuhuali) xixihuimes. 
<span class="verse" id="AC13_22">22&#160;</span>Huan quiman Dios quijcuanic Saúl pa yajmo yes hué, cuaquín Dios quilajtultic David pa yes inminhué yehuanten, quijtuc cuali inahuac yihual, quilic: “David ixolol Isaí niquita quinami lacal hual quipaquiltía noyolo, yihual quichías len yes hual nicnequi.” </div>
<div class='p'>
<span class="verse" id="AC13_23">23&#160;</span>Pablo lajtutíac, quinmilic: </div>
<div class='p'>—Huan quinami Dios quijtuc neli pa yina, yihual quihualicac pa tehuanten ilacames Israel se hual techquixtilía pin ipolehuilisli tolaijlaculisli. Huan in se unca Jesús imiahuil in hué David. 
<span class="verse" id="AC13_24">24&#160;</span>In Jesús ayamo pehuac quichíac itequipanulisli pampa monequiaya pa Juan Lacuayatequini laquisasquiaya quinnahuatijtinemi Dios ilajtol inminlaixpan moxtin in judíos. Quinmiliaya pa quinpalalosquiaya inminyolo pa laijnamiquisi quinami Dios quinequi, cuaquinon quincuayatequisquiaya. 
<span class="verse" id="AC13_25">25&#160;</span>Cuaquín pa innojen tonalijmes hual Juan lamiaya quichía itequipanulisli, quijtuaya: “Nehual amo niunca aqui anquijtutica amhuanten. Xiquitacan. Hualas se nechtocatica nehual, huan nel amo nimonotza pa nictomilis ilailpili ilacsames pampa yihual unca niman hué, nehual amo quiman nicayas yoje hué.” </div>
<div class='p'>
<span class="verse" id="AC13_26">26&#160;</span>Pablo lajtutíac, quinmilic: </div>
<div class='p'>—Lacames nocnían, amhuanten imiahuimes Abraham huan amhuanten hual anmomajtía ilaixpan Dios, ma annimitzili inon. Dios quinequic pa tijcaquilosquiaya in lajtol hual techquixtía pin ipolehuilisli icualanilisli Dios. 
<span class="verse" id="AC13_27">27&#160;</span>Yehuanten hual chantilo pa Jerusalén, huan yehuanten hual quipialo lahueliltilisli amo quimatiloaya aqui yec Jesús. Amo quimatiloaya len quinequi quijtúa in hual quijcuiluje ilajtunijmes Dios. Amo quimatiloaya mas que momaxtilo inon pan mochi in tonalijmes quiman timosehuilo. Pampín quitilanije in Jesús pa quimictilosquiaya, yoje lamije quichihuaje in hual yec lajcuiluli. 
<span class="verse" id="AC13_28">28&#160;</span>Huan mas que amo quitaje len calica huil quitilanisi pa yesi lamictili, ma yoje quitemachije Pilato pa latilanis pa in guaches quimictilosquiaya Jesús pan se cuahuil. 
<span class="verse" id="AC13_29">29&#160;</span>Yojque lamije quichihuaje len quijtulo in amames inon hual quipiaya pa quipanusquiaya Jesús. In amames quinmijcuiluje pa yina Dios ilajtunijmes. Quiquixtije pin cuahuil, quitemuhuije, quilalpachuje pa se cueva pa laijtic se tel, se coyunquil capa quilalilo mijquimes. 
<span class="verse" id="AC13_30">30&#160;</span>Ma yoje, Dios quiyuliltic, quiquixtic capa in mijquimes. 
<span class="verse" id="AC13_31">31&#160;</span>Huan cuaquinon Jesús monextic míac tonalijmes ca yehuanten hual pehuanijme ca yihual pin lalticpan Galilea, panquisanijme ca yihual pa Jerusalén. Axan yehuanten quinnahuatilijtinemilo moxtin lacames ilajtol yihual. 
<span class="verse" id="AC13_32">32&#160;</span>Huan tehuanten antimitzilijticate san in lamachiltilisli cuali. Inon unca hual neli Dios quinmilic totatzitzían pampa yahuiaya quinchihuili. Huan inon Dios axan lamic quinchihuilic yehuanten inminmiahuimes totatzitzían pan tonali hual quiyuliltic Jesús oc sejpa. 
<span class="verse" id="AC13_33">33&#160;</span>Huan tehuanten inminmiahuimes totatzitzían. Unca quinami quijtúa pa salmo ome: “Tehual tinoxolol”, quil, “axan nimochíac motajtzin.” 
<span class="verse" id="AC13_34">34&#160;</span>Quema, Dios quiyuliltic quiquixtitataya pa camo palanisquiaya icuerpo. Techilía pa ilajtol lajcuiluli pampa yahuiaya quichía inon, quilic: “Neli nimijchihuilis len hué pa tehual, yes inon hual niquilic David pampa niahuiaya nimijchihuili.” 
<span class="verse" id="AC13_35">35&#160;</span>Inon quijtuc Dios, pampa ca oc se ilajtol noje quijtuc jan quinami cataya Jesús hual lajtutataya, quilic: “Amo ticmacahuiltis pa palanis nocuerpo nehual molajtultili hual tichlajtultic.” 
<span class="verse" id="AC13_36">36&#160;</span>Axcan in ticmatilo. David huelitini capa totajtzitzían in judíos quinami quinequiaya Dios. Cuaquinon polehuic David, quilalpachuje huan ticmatilo pampa palanic icuerpo David. 
<span class="verse" id="AC13_37">37&#160;</span>Ma yoje, amo palanic icuerpo yihual hual Dios quiyuliltic oc sejpa. 
<span class="verse" id="AC13_38">38&#160;</span>Xicmatican axcan, lacames nocnían, pan ipampa in Jesús Dios quinpujpuhuas anmolaijlaculisli, inon antimitzililo neli. 
<span class="verse" id="AC13_39">39&#160;</span>Pan ipampa Jesucristo, Dios quinquixtilía inminlaijlaculisli moxtin hual quineltocalo. In lajtol hual Dios quilic Moisés amo quiman huil quinquixtilic in lacames inminlaijlaculisli. 
<span class="verse" id="AC13_40">40&#160;</span>Xiquijquiztiacan pa camo anmitzpanus len quijcuiluje ilajtunijmes Dios, quijtuje: </div>
<div class='q'>
<span class="verse" id="AC13_41">41&#160;</span>Xiquitacan amhuanten laxijxicunijmes, huan ximolapolultican huan xipolehuican, </div>
<div class='q'>pampa nehual nía nicchía len pan innojen tonalijmes quiman anyultías. </div>
<div class='q'>Yes len hual amo anquineltocasquiaya mas que se anmitzilisquiaya. </div>
<div class='m'>Yojque quijtúa ilajtol Dios. </div>
<div class='p'>
<span class="verse" id="AC13_42">42&#160;</span>Yojque Pablo laquisac quinlaquetzilic huan quistiajque pin tiopan yihual huan Bernabé. Cuaquín yehuanten hual lacatijque judíos quitemachijque pa quinnahuatililosquiaya oc sejpa innojen lajtomes, huan pa quinnahuatililosquiaya pa in oc se tonali quiman mosehuiloaya. 
<span class="verse" id="AC13_43">43&#160;</span>Lamic in lanechiculisli pin tiopan huan míac judíos quintocajque Pablo huan Bernabé. Noje quintocajque míac hual amo yeje judíos mas que quimolancuacuetzililoaya Dios quinami in judíos. Huan quinlaquetzilijque Pablo huan Bernabé, quinchicahualtijque pa camo mocahualosquiaya pa quineltocatialosquiaya Dios huan pa quijnamictiasqui quinami quinmicnilía yehuanten. </div>
<div class='p'>
<span class="verse" id="AC13_44">44&#160;</span>Ajsic in oc se tonali quiman mosehuiloaya, huan ca nadita moxtin yehuanten pin caltilan monechicujque, pampa quinequiloaya quicaquilo ilajtol Dios. 
<span class="verse" id="AC13_45">45&#160;</span>Ma yoje, quiman in judíos quinmitajque in míac lacalera hual hualajque, niman moxicujque, quijtutinemiloaya pampa amo melahuac in hual quinmiliaya Pablo, quihuejuecaltitinemiloaya ilajtol Jesucristo. 
<span class="verse" id="AC13_46">46&#160;</span>Ma yoje amo momajtiloaya Pablo huan Bernabé, amo mocahualoaya. San quinlaquetzililoaya, quinmililoaya: </div>
<div class='p'>—Ticpiaje pa tipehualosquiaya antimitzlaquetzililo amhuanten ilajtol Dios. Ma yoje amo anquinequi anquineltoca. Amhuanten quinami lacames hual anmomaca ojli quinami in laꞌajuanijmes quinchihuililo yehuanten hual oc sequin quinmotexpahuililo. Yoje amhuanten anmochijtica lacames hual amo monotzalo pa quipiasi in yulilisli hual amo quiman lamis. Pampín xiquitacan. Antimitzcajcahualo huan tiquinlaquetzilisi yehuanten hual amo judíos. 
<span class="verse" id="AC13_47">47&#160;</span>In ticchihualo pampa yojque techilic in Tata. Yihual pa yina quilic: </div>
<div class='q'>Annimitzlajtultic pa anquinnahuatilis nolajtol capa moxtin yehuanten pin lalticpan, </div>
<div class='q'>yojque quimatisqui pampa nehual niquinquixtilis inminlaijlaculisli, </div>
<div class='q'>pampa nolajtol quinlahuilis yehuanten noꞌojli. </div>
<div class='p'>
<span class="verse" id="AC13_48">48&#160;</span>Yoje, quiman quicaquijque inon yehuanten hual amo judíos, quipiajque míac paquilisli, quijtuloaya lajtomes cuajcuali huan huejué ilaixpan in Tata. Quineltocajque moxtin aquinojen Dios quinlajtultic pa quipialosquiaya in yulilisli hual amo quiman lamis. 
<span class="verse" id="AC13_49">49&#160;</span>Yojque mosemanac ilajtol in Tata pa mochi in lali. 
<span class="verse" id="AC13_50">50&#160;</span>Ma yoje in judíos latenehualoaya inminahuac Pablo huan Bernabé ca in sihuames hual yuliloaya quichijticate len quijtulo in lajtomes quinami quipialoaya pa quimolancuacuetzilisqui Dios. Moxtin quimatiloaya momajtilo pampa quineltocaloaya inminlahueliltilisli in lajtomes. Huan in judíos yojque quincualantijque ca Pablo huan Bernabé. Noje quincualantijque in hueyenten pin caltilan ca Pablo huan Bernabé. Quimpehualtijque pa quintojtocasqui huan yojque quinquixtijque pa inminlali. 
<span class="verse" id="AC13_51">51&#160;</span>Ma yoje, quintzejtzelujque Pablo huan Bernabé inminlacsames pa quiquixtililosquiaya ilalmoluncal inminlali. Yojque quinextilijtataloaya yehuanten pa Antioquía quinami cataya niman amo cuali inon hual quichihuajque, pampa amo quixtocaloaya ilajtol Dios. Cuaquinon uyajque pa in caltilan Iconio. 
<span class="verse" id="AC13_52">52&#160;</span>Ma yoje yehuanten hual quineltocajque nepa pa Antioquía quipialoaya paquilisli huan in Espíritu Santo huelitiaya pa inminyolo.  </div>
<div class='psalmlabel' id='AC14_0'> 14</div>
<div class='s'>Pablo huan Bernabé pa Iconio </div>
<div class='p'>
<span class="verse" id="AC14_1">1&#160;</span>Moitaloaya pin caltilan Iconio Pablo huan Bernabé, huan calaquijque in omenten pa inmintiopan in judíos. Nepa niman cuali quinnahuatilijque ilajtol Dios, huan yoje quineltocajque niman míac lacames, judíos huan yehuanten hual amo judíos. 
<span class="verse" id="AC14_2">2&#160;</span>Ma yoje in judíos hual amo quinequiloaya quineltocalo Cristo ilamachiltilisli cuali quincualantijque yehuanten hual amo judíos, quincualantijque ca yehuanten hual, quema, quinequiloaya quineltocalo. 
<span class="verse" id="AC14_3">3&#160;</span>Ma yoje, Pablo huan Bernabé panuloaya míac tonalijmes nepa, quinnahuatililoaya in Tata ilajtol, amo momajtitataloaya. Huan in Tata Jesús quinnextilic in lacames pa Iconio pampa cataya melahuac in lajtol hual Pablo huan Bernabé quijtuloaya. Quinnextilic inon pan ipampa quinami Pablo huan Bernabé quinpajtic cocoxquimes, Dios quinhueliltic pa quinpajtije. 
<span class="verse" id="AC14_4">4&#160;</span>Ma yoje, amo cataloaya ca se lajtulisli in lacames. Sequin quixtocaje len quijtuloaya in judíos, oc sequin quixtocaje len quijtuloaya in lanahuatinijmes Pablo huan Bernabé. 
<span class="verse" id="AC14_5">5&#160;</span>Yojque, quichihuajque in judíos se lajtulisli ca yehuanten hual amo judíos huan ca yehuanten hual quipialoaya lahueliltilisli. Quichihuajque lajtulisli pa quinhuejuecaltilosquiaya in lanahuatinijmes huan pa quinlaxililosquiaya tixcalazos. 
<span class="verse" id="AC14_6">6&#160;</span>Quimatijque inon Pablo huan Bernabé, pampín cholujque pa ome caltilan huejué hual motocaje Derbe huan Listra. Noje cataloaya sequin caltilan pa inmintejtenco. Innojen caltilan cayajque pin lali itoca Licaonia. 
<span class="verse" id="AC14_7">7&#160;</span>Nepa quinahuatiloaya ilamachiltilisli cuali Jesucristo. </div>
<div class='s'>Quilaxililo tixcalazos Pablo </div>
<div class='p'>
<span class="verse" id="AC14_8">8&#160;</span>Huan cataya se lacal pa Listra amo huil quinnejnemiltiaya icxihuajmes. Lacatic yojque huan amo quiman nejnemic. 
<span class="verse" id="AC14_9">9&#160;</span>Nepa molalijtataya, quicaquiaya laqueztataya Pablo. Pablo mocahuaya quiztataya huan quitac pampa in lacal quimatic pa iyolo pampa Dios huil quipajtisquiaya. 
<span class="verse" id="AC14_10">10&#160;</span>Yojque ca lajtol chicahuac, Pablo quilic: </div>
<div class='p'>—Ximoquetza melahuac ca mocxihuajmes. </div>
<div class='p'>Huan moqueztiquisac huan tzicuinic, pehuac nejnemic. 
<span class="verse" id="AC14_11">11&#160;</span>Yojque, quiman quitaje in lacames in hual quipanuc in lacal, pehuaje tzajtzije ca ilajtol Licaonia, quijtutataloaya: </div>
<div class='p'>—¡Innojen lacames neli cate todioses hual mochihuaje quinami lacames huan quisaje pin cielo huan temuje ca tehuanten! </div>
<div class='p'>
<span class="verse" id="AC14_12">12&#160;</span>Yojque Bernabé quilalilije itoca inmindios Júpiter, huan Pablo quilalilije itoca inmindios Mercurio, pampa Pablo cataya in se hual cantataya in lajtol. Quijtulo in licaontecos pampa inmindios Mercurio quichía yojque. 
<span class="verse" id="AC14_13">13&#160;</span>Huan quipiani yehuanten in licaontecos itiopan nepa capa calaquinijme pin caltilan, nepa quimolancuacuetzilinijme in dios Júpiter. Huan in tiopista quinhualicac toros huan in lacames quisujsujque xuchimes hual in tiopista quinhualicac pa ilalapujquimes ilajcotiyan inmintiopan. Yihual huan in míac lacalera quinequiloaya quinmictilo in toros pa yoje quinmolancuacuetzililosquiaya Pablo huan Bernabé. 
<span class="verse" id="AC14_14">14&#160;</span>Quiman quicaquijque in lanahuatinijmes Pablo huan Bernabé len yahuiloaya quichihualo, jan axcan quintzayanijque inmincotones pampa quincocuc inminyolo ca cualanilisli pampa yahuiloaya quichihualo inon. Molasaje lajco capa in míac lacalera, quintzajtzilije quinmilijtataloaya: </div>
<div class='p'>
<span class="verse" id="AC14_15">15&#160;</span>—¡Lacames! ¿Leca anquichijtica inon? Tehuanten tilacames jan quinami amhuanten. Antimitznahuatililo in lamachiltilisli cuali pa antimitznextilisi quinami monequi pa anmocahuas pa anquinmolancuacuetzilis in monos huan pa anquimolancuacuetzilis in Dios hual yultica. Yihual quichíac in cielo huan in lalticpan huan in al huejcalan huan mochi hual cate ca innojen. 
<span class="verse" id="AC14_16">16&#160;</span>Pa yina Dios quinmacahuiltini lacames pa quinmanasi inminojlimes yehuanten. 
<span class="verse" id="AC14_17">17&#160;</span>Ma yoje, amo mocahuaya pa quichiasquiaya len calica quinnextiliaya pampa yihual unca Dios. Quimacaya in quiahuil, quinmacaya in tonalijmes quiman lapixcalo quiman yucsi in laquilyo huan in trigo. Techlacualtía pa tipachihuisi huan techmoixtocaltilía toyolo ca paquilisli. </div>
<div class='p'>
<span class="verse" id="AC14_18">18&#160;</span>Pablo huan Bernabé yojque quinmilijque huan quinmilijque pa camo quinmictilosquiaya in toros calica yahuiloaya quinchihuili molancuacuetzalisli. Cuaquinon in licaontecos mocahuaje pa quichihualosquiaya, mas que ca nadita Pablo huan Bernabé amo huil quintzacuililoaya pa camo quichihualosquiaya yojque. </div>
<div class='p'>
<span class="verse" id="AC14_19">19&#160;</span>Cuaquín hualajque in judíos hual chantiloaya pa Antioquía huan Iconio, quinyantijque yehuanten pa Listra pa cualanilosquiaya ca Pablo. Pampín quilaxilijque ca tixcalazos yehuanten pa Listra, cuaquinon quihuilanajque pa quiahuac in caltilan pampa quijtujque pampa miquic. 
<span class="verse" id="AC14_20">20&#160;</span>Ma yoje, quiman monechicujque in laneltocanijmes quiyahualujtataloaya itenco Pablo capa lastataya nepa, yihual moquetzac huan calaquic pin caltilan. Mostatica yihual huan Bernabé uyajque pa in caltilan Derbe. </div>
<div class='p'>
<span class="verse" id="AC14_21">21&#160;</span>Cuaquinon quinnahuatilijtinemiloaya yehuanten pa Derbe ca in lamachiltilisli cuali, huan míac lacames mochihuaje laneltocanijmes. Cuaquín mocuepajque Pablo huan Bernabé pa Listra huan Iconio huan pa Antioquía. 
<span class="verse" id="AC14_22">22&#160;</span>Quinchicahualtijque inminyolo innojen laneltocanijmes pa camo mocahualosquiaya pa quineltocasqui Jesucristo. Quinmilijque: </div>
<div class='p'>—Timoxtin ticpialo pa tipanusi míac lacocoltilisli, jan yoje tiajsisi capa Dios huelitía. </div>
<div class='p'>
<span class="verse" id="AC14_23">23&#160;</span>Huan quinlajtultijque sequin lacames pa yelosquiaya yehuanten hual quinmitalosquiaya in laneltocanijmes. Cuaquinon quilajlanijque Dios huan mosahuaje, quintemacaje pa ilahueliltilisli in Tata Jesucristo yehuanten hual quineltocaloaya. </div>
<div class='s'>Mocuepalo Pablo huan Bernabé pa Antioquía pin lalticpan Siria </div>
<div class='p'>
<span class="verse" id="AC14_24">24&#160;</span>Cuaquín quipanahuijque Pablo huan Bernabé in lalticpan Pisidia, huan uyajque pa in lalticpan Panfilia. 
<span class="verse" id="AC14_25">25&#160;</span>Umpa quinnahuatilijque Dios ilajtol pa Perge, huan ca se nadita temujque pa Atalia. 
<span class="verse" id="AC14_26">26&#160;</span>Cuaquín uyajque ca barco hué huan ajsic pa Fenicia. Nepa canajque ojli pa ajsisqui pa Antioquía pin lalticpan Siria, capa pehuajque canajque ojli pa in lalimes ca capic uyajque. Nepa cataya capa in laneltocanijmes pehualoaya quintilanilo Pablo huan Bernabé huan quilajlaniloaya Dios pa quinpalehuis pa huil quichijtiasqui in tequipanulisli hual Dios quintilanic pa quichihualosquiaya. Huan axcan lamijque quichihuajque in tequipanulisli, axcan mocuepajque. 
<span class="verse" id="AC14_27">27&#160;</span>Ajsijque pa Antioquía, quinahuatijque pa monechiculosquiaya yehuanten hual quineltocaloaya Jesucristo. Cuaquín quinlamachiltijque mochi hual quichíac Dios pan inminpampa yehuanten, quinami yihual quinhueliltic yehuanten hual amo judíos pa quineltocasqui in Tata Jesucristo. 
<span class="verse" id="AC14_28">28&#160;</span>Huan panujque Pablo huan Bernabé míac tonalijmes ca yehuanten hual quineltocaloaya in Tata Jesús nepa pa Antioquía.  </div>
<div class='psalmlabel' id='AC15_0'> 15</div>
<div class='s'>Monechiculo in lanahuatinijmes huan abuelojmes pa Jerusalén </div>
<div class='p'>
<span class="verse" id="AC15_1">1&#160;</span>Cuaquinon, cataloaya sequin hual quisajque pin lalticpan Judea huan temujque pa Antioquía. Pehualoaya quinmaxtilo tocnían laneltocanijmes hual amo judíos, yojque quinmililoaya: </div>
<div class='p'>—Sinda amo anunca latzontequili pa anmocuilaxli quinami quimaxtic Moisés pa yina, cuaquinon amo huil anyes laquixtili pin ipolehuilisli Dios icualanilisli. </div>
<div class='p'>
<span class="verse" id="AC15_2">2&#160;</span>Pampín Pablo huan Bernabé pehualoaya quinlaxililo lajtomes ca in judíos, quinmililoaya pampa amo neli cataya inon hual quimaxtitataloaya, quinmililoaya pampa amaqui ca in lacames hual amo judíos quipía pa lamis quichías inon hual quijtúa in lajtol hual Moisés quijcuiluc. Ma yoje, in judíos hual quisajque pin Judea quinlaxilijtinemiloaya lajtomes chicahuac ca Pablo huan Bernabé. Pampín in laneltocanijmes quinlajtultijque Pablo huan Bernabé huan oc sequin ca yehuanten, quinlajtultijque pa panquisalosquiaya pa Jerusalén. Nepa yahuiloaya quinmitalo in lanahuatinijmes huan in abuelojmes. Yahuiloaya quinnahuatililo in hual quinmaxtiloaya in lacames pa Jerusalén hual temujque pa Antioquía. Quinequiloaya quimatilo neli sinda in hueyenten pa Jerusalén cataloaya ca se lajtulisli ca inon hual quinmaxtiloaya. </div>
<div class='p'>
<span class="verse" id="AC15_3">3&#160;</span>Yojque, in laneltocanijmes quintilanijque. Yehuanten quipanahuijque pa in lali Fenicia huan in lalticpan Samaria, huan cajcapa quinlaquetzilijtinemiloaya moxtin in laneltocanijmes quinami yehuanten hual amo judíos quicajcahualoaya quinami molancuacuetzanijme inminlaixpan inmindioses huan pehualoaya quineltocalo Dios. Quiman quicaquijque inon, quipialoaya míac paquilisli moxtin in laneltocanijmes pampa yehuanten hual amo judíos noje quineltocaloaya. </div>
<div class='p'>
<span class="verse" id="AC15_4">4&#160;</span>Cuaquín ajsijque pa Jerusalén. Quimpialtijque ca paquilisli in laneltocanijmes huan in lanahuatinijmes huan in abuelojmes. Huan Pablo huan Bernabé quinmachiltijque mochi hual Dios quichíac pan inminpampa yehuanten. </div>
<div class='p'>
<span class="verse" id="AC15_5">5&#160;</span>Ma yoje, moquetzajque sequin hual quineltocaloaya inminlamaxtilisli in fariseos huan noje quineltocaloaya in Tata Jesús, quinmilijque: </div>
<div class='p'>—Monequi pa tiquinmilisi pa quichihuasi inon hual quijtúa in lajtol hual Moisés techmacac, quipialo pa quintzontequilisi mochi sejse icuilaxli. </div>
<div class='p'>
<span class="verse" id="AC15_6">6&#160;</span>Monechicujque in lanahuatinijmes huan in abuelojmes pa molaquetzilisqui pa ajsilosquiaya mocahualo ca se lajtulisli. 
<span class="verse" id="AC15_7">7&#160;</span>Quiman molaquetzilijque míac, cuaquinon moquetzac Pedro, quinmilic: </div>
<div class='p'>—Lacames nocnían, amhuanten anquimati amo quipía míac quiman Dios nechlajtultic nehual pa niquinmilis in lamachiltilisli cuali yehuanten hual amo judíos. Pan ipampa inon hual niquinmilic, yojque quicaquije huan quineltocaje. 
<span class="verse" id="AC15_8">8&#160;</span>Dios quinmiximati inminyolo lacames huan yihual quinextilic pampa quinmanac yehuanten hual amo judíos. Nicmati inon pampa Dios quinmacac in Espíritu Santo jan quinami techmacac tehuanten. 
<span class="verse" id="AC15_9">9&#160;</span>Dios quinnequi yehuanten quinami yihual technequi tehuanten noje pampa quinchipahuilic inminyolo quiman quineltocaje ilajtol. 
<span class="verse" id="AC15_10">10&#160;</span>Axcan, ¿leca anquijtutica pampa Dios quinequi pa quichihuasi lanextilisli pan inmincuerpos tocnían hual amo judíos? Dios technextilic pampa yajmo monequi pa quipiasi inon. ¿Anquinequi anquicualantía Dios, cuajnesi? Anquinectica anquilalilía len etic pa tocnían hual amo huil mopepenialtisi pa lamisi quichihuasi. Tehuanten noje amo huil timopepenialtiloaya pa tilamilosquiaya ticchihualo mochi len quijtúa ilajtol Moisés, huan totajtzitzían amo huil mopepenialtinijme pa quichihualosquiaya. 
<span class="verse" id="AC15_11">11&#160;</span>Amo xicchihuacan inon. Ticmatilo pampa ticate laquixtili pa ipolehuilisli Dios icualanilisli pan ipampa iicnililisli in Tata Jesús. Huan ticmatilo pampa unca yojque ca yehuanten noje hual amo judíos. </div>
<div class='p'>
<span class="verse" id="AC15_12">12&#160;</span>Yojque, yajmo nahuatijque in laneltocanijmes. Cuaquinon quicaquijque len quinmilijque Bernabé huan Pablo, quinmachiltilijque mochi hual Dios quichíac pan inminpampa yehuanten quiman cataloaya ca yehuanten hual amo judíos. Quinmachiltijque quinami quinpajtiloaya ca Dios ilahueliltilisli. 
<span class="verse" id="AC15_13">13&#160;</span>Huan quiman laquisajque lajtujque Bernabé huan Pablo, cuaquinon lajtuc Jacobo, quinmilic: </div>
<div class='p'>—Lacames nocnían, xichcaquican. 
<span class="verse" id="AC15_14">14&#160;</span>Axcan anmitzmachiltic Simón Pedro quinami Dios pehuac quinnextilic ilahueliltilisli capa yehuanten hual amo judíos, quil quilic, Dios quichíac in pa quinlajtultisquiaya, quil, lacames capa yehuanten hual quineltocalosquiaya Cristo. 
<span class="verse" id="AC15_15">15&#160;</span>Huan inon unca ca se lajtulisli ca len quijtunijme Dios ilajtunijmes. Yojque unca lajcuiluli len Dios quinmilic: </div>
<div class='q'>
<span class="verse" id="AC15_16">16&#160;</span>Quiman lamisi panusi innojen, nehual Dios nimocuepas ca nolacames in judíos, imiahuimes David, </div>
<div class='q'>yehuanten yes quinami se tiopan laxitinili pampa cate lacames laijlaculi. </div>
<div class='q'>Ma yoje, in tonali hual nimocuepas ca yehuanten, cuaquín in hual niquinchihuilis yes quinami nicchijchihuasquiaya in tiopan laxitinili, </div>
<div class='q'>huan yoje niquinchijchihuilis innojen lacames laijlaculi. </div>
<div class='q'>Nechmolancuacuetzilisqui quinami nechmolancuacuetzilinijme yehuanten hual yulinijme quiman yulini in hué David. </div>
<div class='q'>
<span class="verse" id="AC15_17">17&#160;</span>Nicchihuas in pa yojque quitemusqui quiximatisqui in Tata in oc sequin lacames pin lalticpan, jo quema, mochi in oc sequin lacames hual amo judíos hual nehual in Tata niquinlajtultic pa mochi oc sequin lalimes. </div>
<div class='q'>
<span class="verse" id="AC15_18">18&#160;</span>Yojque quijtúa in Tata hual quichihua innojen, yihual hual aqui techmachiltic mochi inon pa yina. </div>
<div class='m'>In unca len Dios quinmilic ilajtunijmes. </div>
<div class='p'>
<span class="verse" id="AC15_19">19&#160;</span>’Pampín —quinmilic Jacobo—, niquijtúa ma camo tiquinmacacan tequil aquinojen hual amo judíos hual pejticate quineltocalo Dios. 
<span class="verse" id="AC15_20">20&#160;</span>Annimitzmaca lajtol pa tiquinmijcuiluilisi se amal. Jan tiquinmilisi san pa camo quicuasi in huendis hual quilalilo inminlaixpan in monos inmindioses yehuanten hual amo quineltocalo Cristo. Tiquinmilisi pa se amo canas se sihual o se lacal hual amo unca isihua o ilahuical, pa quipías jan se iyaxca san. Noje tiquinmilisi pa camo quicuasi inacal se yulijquil hual quitolpatzcaje pa quimictisi hual iesli amo quisac quiman miquic. Noje tiquinmilisi pa camo quicuasi esli. Yojque amo quincualantisi in judíos. 
<span class="verse" id="AC15_21">21&#160;</span>Quipialo pa quichihuasi yoje pampa axan pa mochi caltilan cate judíos hual pehualoaya chantilo nepa pa yina, huan quicaquilo momaxtilo ilajtol Moisés pa inmintiopajmes. Noje quinlaquetzililo ilajtol Moisés mochi in tonalijmes hual mosehuilo. </div>
<div class='p'>
<span class="verse" id="AC15_22">22&#160;</span>Cuaquinon yehuanten in lanahuatinijmes huan in abuelojmes huan moxtin in laneltocanijmes quitajque cuali pa quinlajtultilosquiaya lacames pa quintilanilosquiaya pa Antioquía ca Pablo huan Bernabé. Quilajtultijque Judas hual noje motocaya Barsabás huan noje quilajtultijque Silas. In omenten yejque huejué lacames ca in laneltocanijmes tocnían. 
<span class="verse" id="AC15_23">23&#160;</span>Quitilanijque ca yehuanten se amal hual quihuicajque pa Antioquía. In amal quijtuc: </div>
<div class='p'>“Tehuanten in lanahuatinijmes huan in abuelojmes anmocnían antimitzijcuiluililo amhuanten tocnían hual amo judíos pa Antioquía huan pa in lalticpan Siria huan pa in lalticpan Cilicia, antimitzpialtilo. 
<span class="verse" id="AC15_24">24&#160;</span>Techlamachiltije pampa sequin ca tehuanten quisaje nican, quil, huan uyaje pa amhuanten, mas que tehuanten amo tiquintilanije. Anmitzmacaje tequil, quil, huan pampín amhuanten amo anquimatiaya len yesquiaya cuali pa anquichías, quil, huan anmitzmacac tequil ca inon hual anmitzmaxtiloaya. Anmitzilije pampa anquipía pa anmotzontequilis anmocuilaxli huan anquipía pa anquineltocas in lajtol hual Dios quilic Moisés. 
<span class="verse" id="AC15_25">25&#160;</span>Pampín tehuanten timoxtin timocahuaje ca se lajtulisli huan techanac cuali pa tiquinlajtultisi lacames pa antimitztilanilisi ca tolasojli Bernabé huan tolasojli Pablo. 
<span class="verse" id="AC15_26-27">26-27&#160;</span>Pan míac tonalijmes Pablo huan Bernabé moitalo yultinemilo capa ca nadita miquilosquiaya pampa quitequipanuililo in Tata Jesucristo. Ca yehuanten techanac cuali pa antimitztilanilisi Judas huan Silas hual anmitznahuatilisi mochi pa anquimatis cuali len quinequi quijtúa ilajtol in Tata. 
<span class="verse" id="AC15_28">28&#160;</span>Antimitzijcuiluililo inon pampa tiquitaje cuali tehuanten huan in Espíritu Santo pa camo antimitzilisi pa anquichías míac. Jan xicchihuacan san innojen hual monotzalo. 
<span class="verse" id="AC15_29">29&#160;</span>Amo xijcuacan len hual quilalilo inminlaixpan in monos inmindioses hual quinmolancuacuetzililo, amo xijcuacan esli, amo xijcuacan inacal se yulijquil hual quitolpatzcaje pa quimictisi. Huan sejse lacal ma quipía se isihua san, huan sejse sihual ma quipía se ilahuical, ma camo moteca ca oc se, san ca in se hualca monamictic. Sinda anquinneltoca innojen, yojque anquichías cuali. Ma Dios anmitzpía.” </div>
<div class='p'>
<span class="verse" id="AC15_30">30&#160;</span>Yojque, quintilanijque, quisajque pa Jerusalén yehuanten, huan temujque pa Antioquía. Nepa ajsijque, quinnahuatijque pa monechicusqui in laneltocanijmes, quinmacajque in amal. 
<span class="verse" id="AC15_31">31&#160;</span>Quiman quinmomaxtilijque in amal, paquijque in laneltocanijmes pampa in lajtomes quinlacahualtijque, quinquixtilijque inminicnotilisli. 
<span class="verse" id="AC15_32">32&#160;</span>Judas huan Silas noje yeje yehuanten ilajtunijmes Dios huan pan ipampa inon hual quinmaxtiloaya, quinchicahualtiloaya míac inminyolo tocnían huan quinpalehuiloaya pa quineltocasqui Jesucristo niman cuali. 
<span class="verse" id="AC15_33">33&#160;</span>Judas huan Silas huan in oc sequin hual quistihualajque nepa Jerusalén mocahuajque nepa pa Antioquía sequin tonalijmes, cuaquinon yahuiloaya mocuepalo capa tocnían laneltocanijmes pa Jerusalén hual latilanijque pa hualalosquiaya pa Antioquía. Yehuanten pa Antioquía quinchicahuajque quinsejtataloaya yehuanten pa mocuepasqui cuali pa Jerusalén capa cataloaya yehuanten hual quintilanijque. 
<span class="verse" id="AC15_34">34&#160;</span>Ma yoje, Silas molalic pa mocahuas nepa Antioquía. 
<span class="verse" id="AC15_35">35&#160;</span>Huan mocahualoaya Pablo huan Bernabé pa Antioquía ca tocnían, lamaxtitinemiloaya huan quinnahuatilijtinemiloaya ilamachiltilisli cuali in Tata. Huan cataloaya míac oc sequin hual noje lamaxtiloaya capa in laneltocanijmes. </div>
<div class='s'>Pablo pehua yahui huejca oc sejpa pa quinahuatis in lajtol cuali </div>
<div class='p'>
<span class="verse" id="AC15_36">36&#160;</span>Panuje sequin tonalijmes, huan Pablo quilic Bernabé: </div>
<div class='p'>—Axcan, ma timocuepacan, ma tiquinpaxaluilican tocnían pa mochi innojen caltilan capa tiquinnahuatilije in Tata ilajtol. Ma timocuepacan pa tiquitasi quinami cate. </div>
<div class='p'>
<span class="verse" id="AC15_37">37&#160;</span>Bernabé quinequiaya quihuica noje ca yehuanten Juan, in hual noje motocaya Marcos. 
<span class="verse" id="AC15_38">38&#160;</span>Quijtuc Pablo pampa amo cataya cuali pa quihuicalosquiaya Juan Marcos ca yehuanten pampa yihual quincajcahuac nepa capa cataloaya pin lalticpan Panfilia. 
<span class="verse" id="AC15_39">39&#160;</span>Cuaquín molaxililoaya lajtomes míac. Ma yoje, amo ajsijque pa se lajtulisli. Pampa in, moxilujque. Bernabé quihuicac Juan Marcos ca yihual, uyajque ca barco pa Chipre. 
<span class="verse" id="AC15_40">40&#160;</span>Pablo quilajtultic Silas pa yasquiaya ca yihual, huan inmicnían laneltocanijmes quilajlanijque in Tata pa quinmitasquiaya ca iicnililisli. 
<span class="verse" id="AC15_41">41&#160;</span>Quipanahuijque in lalticpan Siria huan in lalticpan Cilicia huan quinchicahualtitinemiloaya inminyolo in laneltocanijmes nejnepa.  </div>
<div class='psalmlabel' id='AC16_0'> 16</div>
<div class='s'>Timoteo yahui ca Pablo huan Silas </div>
<div class='p'>
<span class="verse" id="AC16_1">1&#160;</span>Ajsijque Pablo huan Silas pa Derbe huan Listra. Nepa cataya se laneltocani itoca Timoteo, ixolol se sihual judía hual quineltocac Cristo. Itajtzin yec se lacal griego. 
<span class="verse" id="AC16_2">2&#160;</span>Lajtujque cuali inahuac Timoteo icnían laneltocanijmes pa Listra huan Iconio. 
<span class="verse" id="AC16_3">3&#160;</span>In Timoteo Pablo quinequiaya pa yasquiaya ca yihual. Ma yoje canac huan quitzontequilic pa icuilaxli, pampa cataloaya míac judíos pa innojen caltilan huan quimatiloaya itajtzin Timoteo yec lacal griego. </div>
<div class='p'>
<span class="verse" id="AC16_4">4&#160;</span>Cuaquín quinpanahuijque Pablo huan Silas huan Timoteo pa sequin caltilan huan pa oc sequin huan laquetzajque ca moxtin in laneltocanijmes. Quinmilije inon hual in lanahuatinijmes huan in abuelojmes pa Jerusalén quilijque pa quichihualosquiaya moxtin in laneltocanijmes hual amo yeje judíos. 
<span class="verse" id="AC16_5">5&#160;</span>Yojque, quinchicahualtijque pa quineltocasqui in Tata Jesús niman cuali, huan yojque itequi miajque in lacames hual quineltocaloaya toTata. </div>
<div class='s'>Pan ipampa laxotocalisli, Pablo quita se lacal hual yuliaya pa Macedonia </div>
<div class='p'>
<span class="verse" id="AC16_6">6&#160;</span>Quipanahuijque in lali itoca Frigia huan in lali itoca Galacia, huan quintzacuilic in Espíritu Santo pa camo quinnahuatililosquiaya ilajtol Dios pin lalticpan Asia. 
<span class="verse" id="AC16_7">7&#160;</span>Pampín, uyajque huan ajsijque pa in lali itoca Misia, yahuiloaya yahuilo pa in lalticpan itoca Bitinia. Ma yoje, iEspíritu Jesús amo quinmacahuiltic. 
<span class="verse" id="AC16_8">8&#160;</span>Cuaquín quipanahuijque in lali itoca Misia huan temujque pa Troas huan nehual Lucas niquinmitac nepa. 
<span class="verse" id="AC16_9">9&#160;</span>Huan pa layúa nesic ca Pablo len quinami laxotocalisli, quitac se lacal hual yuliaya pin lali Macedonia, moqueztataya huan quitemachijtataya, quilic: “Xipanu pa Macedonia, xitechpalehui.” 
<span class="verse" id="AC16_10">10&#160;</span>Quiman quitac Pablo in laxotocalisli, jan ajnaxcan timochijchihuajque pa tiyahuilosquiaya pa in lali Macedonia. Ticmatijque pampa technotzaya Dios pa tiquinnahuatililosquiaya in lamachiltilisli cuali ca yehuanten pa Macedonia. </div>
<div class='s'>Pablo huan Silas yahuilo pa in caltilan Filipos </div>
<div class='p'>
<span class="verse" id="AC16_11">11&#160;</span>Yojque, quisajque ca barco nepa Troas, tiajque jan yoje pa in lali lajco pin al huejcalan itoca Samotracia. Mostatica tiajsijque pa in caltilan Neapolis. 
<span class="verse" id="AC16_12">12&#160;</span>Nepa tiquisajque, tiajque pa in caltilan Filipos. Inon in caltilan hué pa ilajco Macedonia capa quisa in tonali, unca se caltilan romano. Cataloaya guaches romanos hual quipehualtijque, yojque mocahua se caltilan romano. Ticataloaya sequin tonalijmes nepa. 
<span class="verse" id="AC16_13">13&#160;</span>Pan tonali quiman mosehuilo, tiquisajque pa quiahuac ilalapujquimes in caltilan, tiajque pa atenco hué capa tiquijtujque yahuinijme pa quilajlanilosquiaya Dios. Nepa timolalijque, tipehualoaya tilaquetzalo ca in sihuames hual monechiculoaya. 
<span class="verse" id="AC16_14">14&#160;</span>Cataya nepa se sihual itoca Lidia, lacatic pin caltilan Tiatira. In Lidia yec se lanamacani, quinamacaya tzotzomajli hual cataya layapali morado. Yihual Lidia quimolancuacuetziliaya Dios. Mocahuaya quicactica len Pablo quinmiliaya, huan in Tata Jesús quihueliltic pa iyolo pa quilalic ilaneltocalisli ca in hual Pablo quijtuaya. 
<span class="verse" id="AC16_15">15&#160;</span>Yojque, cataloaya lacuayatequili, yihual huan noje yehuanten pa ichan, huan cuaquinon quinmilic Pablo huan yehuanten hual cataloaya ca yihual, quinmilic: </div>
<div class='p'>—Sinda anquijtúa pampa nehual neli nicneltoca in Tata, xihualacan pa nochan, nepa xichantican. </div>
<div class='p'>Yojque technotzac ca lanequilisli, pampín nepa tiajque pa tichantilosquiaya. </div>
<div class='p'>
<span class="verse" id="AC16_16">16&#160;</span>Cuaquín cataya se tonali tiyahuiloaya pa capa quilajlaniloaya Dios, cataya se muachita hual itecojuan moyaxcajtilijque yihual. In muachita quintequipanuilini itecojuan, quipiaya se ijyecal amo cuali hual quilalilic Satanás. Yihual in muachita quinnechicuhuilic míac tomin pa itecojuan, pampa in ijyecal amo cuali quihueliltini yihual pa quijtusquiaya len yahuiaya panu. 
<span class="verse" id="AC16_17">17&#160;</span>Technamiquic pan ojli huan pehuaya techtoca totepotzcon Pablo huan tehuanten, tzajtzitiahuiaya, quiliaya: </div>
<div class='p'>—In lacames yehuanten itequipanujquimes Dios, in Dios hual san yihual unca hué. Yehuanten anmitzmachiltilo iojli capa ancayas laquixtili pin polehuilisli. </div>
<div class='p'>
<span class="verse" id="AC16_18">18&#160;</span>In quichihuaya míac tonalijmes. Cuaquín cualaniaya Pablo pampa quimacaya tequil. Pampín momalinac quinotzac in ijyecal amo cuali, quilic: </div>
<div class='p'>—Nimitzilía pan ipampa Jesucristo ilahueliltilisli, xiquisa capa yihual. </div>
<div class='p'>Huan jan ajnaxcan in ijyecal quisac pa yihual. 
<span class="verse" id="AC16_19">19&#160;</span>Axcan, quitajque itecojuan in muachita pampa yajmo huil quinechicuhuilic tomin. Pampín quinquitzquijque Pablo huan Silas, quinhuilanajque pin tenencia capa cataloaya in hueyenten. 
<span class="verse" id="AC16_20">20&#160;</span>Quinmotexpahuilijque Pablo huan Silas, quilijque: </div>
<div class='p'>—In lacames cate judíos, quimacalo tequil tocaltilan. 
<span class="verse" id="AC16_21">21&#160;</span>Yehuanten quinmaxtilo lachihualisli hual molalilo ipan tolajtol sinda tiquinneltocasi o sinda tiquinchihuasi, pampa tehuanten ticate lacames hual ticpialo toyaxca ca romanos. </div>
<div class='p'>
<span class="verse" id="AC16_22">22&#160;</span>Yojque, cualantihualajque ca yehuanten moxtin in lacames, huan in guaches quinquixtilijtiquisajque innahuajmes quintzayanilijtataloaya. Latilanijque in laꞌajuanijmes pa quinhuitequilosquiaya. 
<span class="verse" id="AC16_23">23&#160;</span>Cuaquín quiman lamijque quinhuitequijque ca míac latecualisli, quinhuicajque pa in calijtic, quilijque chicahuac in se hual quintzacuaya pa quinmitasquiaya cuali pa camo quisalosquiaya. 
<span class="verse" id="AC16_24">24&#160;</span>Yihual quicactataya in lajtol, quintzacuac pa in niman calijtic, quinlalilic icxihuajmes pan sequin cuahuimes hual quipiajque cojcoyunquimes capa quinquitzquijque inmicxihuajmes. Amo huil quinquixtiloaya inmicxihuajmes pampa quintzacualo in cuahuimes ca teposlimes. </div>
<div class='p'>
<span class="verse" id="AC16_25">25&#160;</span>Ma yoje, pa lajco layúa, quilajlaniloaya Dios Pablo huan Silas huan quicantaruilijtataloaya (quicuiquilijtataloaya) Dios ca lajtomes cuajcuali huan huejué. Huan in oc sequin hual cataloaya latzacuali pa calijtic quincaquiloaya. 
<span class="verse" id="AC16_26">26&#160;</span>Jan ajnaxcan, laulinic chicahuac, moliniloaya ilalastili in calijtic, molapujque mochi lalapujquimes jan ajnaxcan huan tomajque in teposlimes, huetzijque mochi sejse hual cataya pan in laquitzquilini. 
<span class="verse" id="AC16_27">27&#160;</span>Cuaquín ejsac in se hual quinmiztataya yehuanten hual cataloaya latzacuali huan quinmitac in lalapujquimes lapujticate. Cuaquín quiquixtic iteposli pa moanalisli, yahuiaya momicti, quijtuaya pampa cholujque moxtin hual cataloaya latzacuali. 
<span class="verse" id="AC16_28">28&#160;</span>Jan axcan, Pablo quinotzac ca lajtol chicahuac, quilic: </div>
<div class='p'>—Amo ximomicti, pampa timoxtin nican ticate. </div>
<div class='p'>
<span class="verse" id="AC16_29">29&#160;</span>Molajlanilic in lacal se tixuxli, calactiquisac capa cataloaya Pablo huan Silas, molancuacuetzac yuyucatataya inminlaixpan. 
<span class="verse" id="AC16_30">30&#160;</span>Huan quinhuicac pa quiahuac, quinmilic: </div>
<div class='p'>—Tatas, ¿len nicpía pa nicchías pa niyes laquixtili pin polehuilisli? </div>
<div class='p'>
<span class="verse" id="AC16_31">31&#160;</span>Huan quilijque: </div>
<div class='p'>—Xicneltoca in Tata Jesucristo huan tiyes laquixtili pin ipolehuilisli Dios icualanilisli, tehual huan moxtin pa mochan. </div>
<div class='p'>
<span class="verse" id="AC16_32">32&#160;</span>Huan uyajque pa ichan, quinnahuatilijque ilajtol Dios ca yihual huan moxtin pa ichan. 
<span class="verse" id="AC16_33">33&#160;</span>Huan jan axcan in layúa quinhuicac in lacal Pablo huan Silas, quinpaquilic inminlatecualisli huan ca nadita cataloaya lacuayatequili yihual huan moxtin hual chantiloaya pa ichan. 
<span class="verse" id="AC16_34">34&#160;</span>Cuaquinon quinhuicac Pablo huan Silas calijtic pa ichan huan quinlacualtic. Huan quipialoaya paquilisli yihual huan moxtin pa ichan pampa axcan quineltocaloaya Dios. </div>
<div class='p'>
<span class="verse" id="AC16_35">35&#160;</span>Mostatica in laꞌajuanijmes quinnahuatijque in lachianijmes pa quililosquiaya in lacal hual quinlachiliaya yehuanten hual cataloaya latzacuali pa calijtic, quilijque: </div>
<div class='p'>—Xiquinmacahua in omenten lacames. </div>
<div class='p'>
<span class="verse" id="AC16_36">36&#160;</span>Yojque in lacal quinmilic Pablo huan Silas in lajtomes, quinmilic: </div>
<div class='p'>—Axan nechnahuatije in laꞌajuanijmes pa annimitzmacahuasquiaya. Pampín, xiacan, ma Dios anmitzhuica. </div>
<div class='p'>
<span class="verse" id="AC16_37">37&#160;</span>Ma yoje, Pablo quinmilic in lachianijmes, quil: </div>
<div class='p'>—Tehuanten ticate lacames hual ticpialo toyaxca ca romanos. Huan antechhuitequic inminyampa yehuanten pa anmocaltilan. Inon anquichíac mas que amo quilajlanijque in laꞌajuanijmes leca techmotexpahuililoaya. Cuaquinon antejtzacuac pin calijtic. Mochi inon hual antejchihuilic amo unca quinami quijtúa in lajtol pa lacames hual cate ca inminyaxca romanos. Huan axcan ¿yalo techmacahualo huan amo inminyampa yehuanten pa anmocaltilan, yojque pa camo quimatis amaqui? Pampa no. Ma hualacan yehuanten in laꞌajuanijmes, ma techmacahuacan yehuanten. </div>
<div class='p'>
<span class="verse" id="AC16_38">38&#160;</span>Innojen lachianijmes (policías) quinmachiltije in laꞌajuanijmes in hual quinmilic Pablo. Huan quiman momachiltijque in laꞌajuanijmes pampa Pablo huan Silas yeje ca inminyaxca romanos, yojque momajtijque míac. 
<span class="verse" id="AC16_39">39&#160;</span>Hualajque capa Pablo huan Silas, quinlajlanijque pa quinpujpuhualosquiaya. Cuaquinon quinquixtijque pin calijtic huan quintemachijque ca mochi inminyolo pa quisalosquiaya inmincaltilan. 
<span class="verse" id="AC16_40">40&#160;</span>Yojque quisajque capa cataloaya latzacuali huan cuaquín uyajque pa ichan Lidia. Nepa quinpaxaluilijque in laneltocanijmes tocnían huan quinchicahualtijque pa inminyolo, cuaquín uyajque.  </div>
<div class='psalmlabel' id='AC17_0'> 17</div>
<div class='s'>Cualantinemilo yehuanten pa Tesalónica </div>
<div class='p'>
<span class="verse" id="AC17_1">1&#160;</span>Quimpanahuijque Pablo huan Silas in caltilan Anfípolis huan in caltilan Apolonia, ajsijque pa Tesalónica. Nepa cataya se inmintiopan in judíos. 
<span class="verse" id="AC17_2">2&#160;</span>Huan quinami itequi quichihuani Pablo, calaquic pin tiopan pan tonali quiman mosehuilo huan pa ye tonalijmes quiman mosehuilo quinnahuatilic Dios ilajtol lajcuiluli. 
<span class="verse" id="AC17_3">3&#160;</span>Quinmaxtiaya huan quinnextiliaya pampa quipiaya pa panusquiaya lacocoltilisli in Cristo huan noje quiman miquic, quipiaya pa yulis oc sejpa, quinmiliaya: </div>
<div class='p'>—In Jesús, yihual in Cristo, inahuac yihual annimitzmachiltitica. </div>
<div class='p'>
<span class="verse" id="AC17_4">4&#160;</span>Cataloaya sequin ca yehuanten in judíos pehualoaya quineltocalo Cristo huan quintocaloaya Pablo huan Silas. Noje pehualoaya quineltocalo míac ca in lacames griegos hual quimolancuacuetzililoaya Dios. Huan quineltocaloaya míac sihuames hual moxtin quimatiloaya momajtilo inminlaixpan yehuanten. 
<span class="verse" id="AC17_5">5&#160;</span>Ma yoje, moxiculoaya in míac judíos pampa sequin cantataloaya oc se ojli hual cataya Cristo iojli. Pampín quinmanajque lacames ejꞌelehuis capa in lacames hual amaqui quinmitaya ca mosehuilisli, quinnechicujque, quinmilijque pa tzajtzitinemilosquiaya pa quimacalosquiaya tequil moxtin pa Tesalónica. Yojque, hualajtiquisajque pa ichan se itoca Jason, quintemujtataloaya Pablo huan Silas, quinequiloaya quinhuicalo capa cataloaya lanechiculi in lacames pin caltilan. 
<span class="verse" id="AC17_6">6&#160;</span>Amo quinmitajque Pablo huan Silas, pampín quihuilanajque Jason huan sequin tocnían laneltocanijmes, quinhuicajque pa ilaꞌajuanijmes in caltilan, tzajtzitihualaloaya, quilijque: </div>
<div class='p'>—In lacames hual temacalo tequil pa mochi in lalticpan hualajque noje ca niquic. Quinmanac Jason pa chantilosquiaya pa ichan huan umpa chantiticate. 
<span class="verse" id="AC17_7">7&#160;</span>Huan innojen moxtin lachihualo quinami ilacocolinijmes ilajtomes in hué Cesar, quijtulo pampa unca oc se hué pa mochi in lalticpan, itoca Jesús. </div>
<div class='p'>
<span class="verse" id="AC17_8">8&#160;</span>Quicaquijque inon in laꞌajuanijmes huan in lacames, pampín cualanijque. 
<span class="verse" id="AC17_9">9&#160;</span>Yojque, canilijque tomin Jason huan innojen oc sequin tocnían, quipialoaya pa quicuepilisi in tomin Jason huan tocnían quiman quisalosquiaya Pablo huan Silas pa quiahuac Tesalónica. Canajque in tomin, cuaquinon quinmacahuajque Jason huan in lacames hual cataloaya ca yihual. </div>
<div class='s'>Pablo huan Silas yalo pa in caltilan Berea </div>
<div class='p'>
<span class="verse" id="AC17_10">10&#160;</span>Yojque, jan ajnaxcan pa layúa yehuanten tocnían quintilanijque Pablo huan Silas pa in caltilan Berea. Huan quiman ajsijque umpa, Pablo huan Silas uyajque pa inmintiopan in judíos. 
<span class="verse" id="AC17_11">11&#160;</span>Yehuanten in judíos pa in tiopan nepa quipialoaya inminyolo hual míac quinequiloaya quineltocalo ilajtol Dios, amo cataloaya quinami yehuanten pa Tesalónica. Mojmosta momaxtiloaya in lajtol lajcuiluli pa quimatilosquiaya sinda innojen lajtomes cataloaya quinami Pablo quinmaxtitataya. 
<span class="verse" id="AC17_12">12&#160;</span>Yojque, quineltocaloaya Jesús míac judíos nepa. Noje quineltocaloaya míac sihuames griegas hual moxtin quimatiloaya momajtilo inminlaixpan yehuanten. Huan noje quineltocaloaya lacames griegos. </div>
<div class='p'>
<span class="verse" id="AC17_13">13&#160;</span>Ma yoje, momachiltijque in judíos nepa pa Tesalónica pampa quinnahuatiaya Pablo noje pa Berea. Pampín uyajque umpa noje, quijtutinemiloaya pampa amo melahuac len Pablo quimaxtiaya, quiyantitinemiloaya pa quitojtocalosquiaya Pablo. 
<span class="verse" id="AC17_14">14&#160;</span>Cuaquinon jan ajnaxcan in laneltocanijmes tocnían quitilanijque Pablo pa yasquiaya pa in al huejcalan, huan ca yihual uyajque sequin tocnían nepa Berea. Mocahuajque Silas huan Timoteo umpa Berea. 
<span class="verse" id="AC17_15">15&#160;</span>Yehuanten hual uyajque ca Pablo quihuicajque pa in caltilan hué Atenas. Cuaquinon quicahuajque Pablo nepa huan mocuepajque pa Berea. Pablo quinmilic pa quinmililosquiaya Silas huan Timoteo pa camo huejcahuasqui pa hualalosquiaya pa Atenas capa yihual cataya. </div>
<div class='s'>Pablo pa Atenas </div>
<div class='p'>
<span class="verse" id="AC17_16">16&#160;</span>Yojque, quiman Pablo quinchixtataya Timoteo huan Silas pa Atenas, cualanic laijtic yihual pampa cajcapa pin caltilan hué quinmitaya monos hual yehuanten pa Atenas quinmolancuacuetzililoaya. 
<span class="verse" id="AC17_17">17&#160;</span>Yojque, quinnahuatiaya ilajtol Dios pa inmintiopan in judíos, quinnahuatijtinemiaya aquinojen quimolancuacuetzililoaya Dios. Noje mojmosta quinnahuatijtinemiaya ca aqui cayasquiaya nepa pin lajcotiyan capa lanamacanijme. 
<span class="verse" id="AC17_18">18&#160;</span>Huan sequin lacames pehualoaya laquetzalo ca Pablo. Ca innojen sequin quintocaloaya inminlamaxtilisli se ilanechiculisli lacames hual motocalo epicúreos. Oc sequin quintocaloaya inminlamaxtilisli se ilanechiculisli lacames hual motocalo estoicos. Yehuanten pehualoaya quijtulo: </div>
<div class='p'>—Axcan, ¿len quinectica techili in laquetzani? </div>
<div class='p'>Oc sequin quijtuloaya: </div>
<div class='p'>—Momati quinequi techlaquetzilía inminahuac oc sequin dioses hual amo quimatilo nican. </div>
<div class='p'>Quijtuloaya inon pampa Pablo quinnahuatijtinemiaya ilajtol Jesús huan quinami yulilo oc sejpa in mijquimes. </div>
<div class='p'>
<span class="verse" id="AC17_19">19&#160;</span>Yojque canajque Pablo, quihualicajque pa in lajcotiyan itoca Areópago. Nepa in hueyenten monechicunijme pa molaquetzililosquiaya inminahuac lajtomes hual quipianijme. Quilijque: </div>
<div class='p'>—Xitejchihuili in cuali pa titechilis len yes in lamaxtilisli yancuic hual tilaqueztinemi. 
<span class="verse" id="AC17_20">20&#160;</span>In lajtomes hual tijcacticate titechilis techlapolultilo. Pampín ticnecticate ticmatilo len quinequi quijtúa innojen. </div>
<div class='p'>
<span class="verse" id="AC17_21">21&#160;</span>Yojque cate moxtin in lacames pa Atenas huan aquinojen amo lacatijque nepa hual nepa chantilo. Itequi jan quixtocalo quijtulo o quicaquilo len yancuic san, quiman yes cayas len quinami inon. 
<span class="verse" id="AC17_22">22&#160;</span>Yojque moquetzac Pablo pin Areópago lajco capa yehuanten inminlanechiculisli in griegos pa Atenas huan quinmilic: </div>
<div class='p'>—Lacames atenatecos, nehual nía annimitzlaquetzilía inahuac mochi hual niquita nican pa anmocaltilan. Nicmati pampa amhuanten anlamolancuacuetzilía míac. 
<span class="verse" id="AC17_23">23&#160;</span>Inon nicmati, pampa quiman nicpanajtataya in caltilan niquiztinemiaya ca míac laitalisli mochi cajcapa anlamolancuacuetzilía huan niquitac se hual ipan cataya lajcuiluli in lajtomes: “Pa se dios hual amaqui quiximati.” Amhuanten anquimolancuacuetzilía in Dios hual amo anquimati nindeno. Pampín nehual nía annimitzlamachiltía ilajtol yihual. 
<span class="verse" id="AC17_24">24&#160;</span>Yihual in Dios hual quinchíac in lalticpan huan mochi innojen hual cate. Yihual inminteco in cielo huan in lalticpan, amo chanti calijtic tiopajmes hual quinchihualo lacames. 
<span class="verse" id="AC17_25">25&#160;</span>Dios quipía mochi, amo monequi pa quipías nindeno hual quinchihualo lacames. Yihual quinmaca moxtin in yulilisli huan ijyul huan mochi. 
<span class="verse" id="AC17_26">26&#160;</span>Dios quinchíac mochi lacames pa ilalimes in lalticpan, quinchíac pan ipampa se lacal, quintilanic pa chantilosquiaya pa mochi in lalticpan. Noje Dios quinlalilic quichi xixihuimes sejse lali pin lalticpan yahuiaya ye inminyaxca ilanechiculisli in lacames hual chantilo pa in lali o moyaxcajtililo in lali. Noje quinlalilic quichi lali yahuiloaya quipialo in lalimes capa yulilosquiaya, quinchihuilic inmintejtenco mochi in lalimes. 
<span class="verse" id="AC17_27">27&#160;</span>Jo quema, Dios quinlalic mochi inminlalimes lacames pin lalticpan, quinequi pa yehuanten quitemusi yihual sinda cuajnesi moajxiltilosquiaya capa yihual pa quiximatilosquiaya. Neli Dios amo unca huejca, mochi lacal ca tehuanten huil tiajsilo capa yihual pa toyolo. 
<span class="verse" id="AC17_28">28&#160;</span>Unca pan ipampa Dios tiyulilo huan tinejnemilo huan ticchihualo mochi innojen hual ticchihualo. Unca quinami quijtujque sequin anmolajcuilunijmes pa yina, quijtujque: “Tehuanten ticate yihual ixolomes.” 
<span class="verse" id="AC17_29">29&#160;</span>Pampín, sinda ticmatilo pampa tehuanten tiꞌixolomes yihual, ma camo tiquijtucan pampa Dios unca quinami se mono lachihuali ca oro o ca plata o ca tixcali o len quichíac se hual quimatiaya, o len quichíac se quinami laijnamiquiaya. 
<span class="verse" id="AC17_30">30&#160;</span>Yojque, mas que pa yina Dios quinmacahuiltic pa quichihualosquiaya quinami quinequiloaya yehuanten hual amo quimatiloaya in hual quijtúa Dios, ma yoje axcan amo unca yojque. Axcan Dios quinmilijtica moxtin pa mochi in lalticpan pa quinpalasi inminyolo pa laijnamiquisi quinami yihual quinequi. 
<span class="verse" id="AC17_31">31&#160;</span>In quichijtica pampa axan quilalic se tonali quiman yahui quinchihuilía moxtin quinami quinmahuilúa pampa yulilo elehuis. Jo quema, Dios quinmaca ojli lacames yojque ca melahualisli pan ipampa se lacal hual quilajtultic pa quinmacas ojli. Huan in lacal itoca Jesús. Dios quiyuliltic in Jesús mas que yec lamictili. Yojque technextilic neli pampa quilajtultic in Jesús pa quintilanis lacames pa camo cayasi capa unca Dios pampa cate laijlaculi, huan amo quiman huil mocuepasi capa yihual. </div>
<div class='p'>
<span class="verse" id="AC17_32">32&#160;</span>Quiman quicaquijque Pablo quinlaquetzilijtataya inahuac se hual miquic huan cuaquín yulic oc sejpa, sequin quihuitzquilijque, oc sequin quilijque: </div>
<div class='p'>—Timitzcaquisi oc se tonali quiman titechilis in lamaxtilisli. </div>
<div class='p'>
<span class="verse" id="AC17_33">33&#160;</span>Yojque Pablo quisac inminlaixpan yehuanten. 
<span class="verse" id="AC17_34">34&#160;</span>Ma yoje, sequin quitocaloaya Pablo, se ca yehuanten motocaya Dionisio, yihual yec se ilaꞌajuani in Areópago, in tenencia. Cataya noje se sihual itoca Damaris, huan cataloaya oc sequin hual quineltocajque ca in omenten.  </div>
<div class='psalmlabel' id='AC18_0'> 18</div>
<div class='s'>Pablo yahui pa in caltilan Corinto </div>
<div class='p'>
<span class="verse" id="AC18_1">1&#160;</span>Panujque innojen, quisac Pablo pa Atenas, uyac pa in caltilan Corinto. 
<span class="verse" id="AC18_2">2&#160;</span>Umpa quiximatic se lacal judío itoca Aquila. Yihual lacatic pin lalticpan itoca Ponto huan yuliaya pin lali itoca Italia. Yajmo yultataya nepa Italia pampa quipíac sequin tonalijmes quiman huan isihua Priscila hualajque pa Corinto. Hualajque pa Corinto pampa in hué itoca Claudio quitilanic lajtol pa quisalosquiaya moxtin in judíos pin caltilan hué Roma, in capital. Yojque Pablo quinpaxaluiliaya Aquila huan Priscila pa inminchan nepa pa Corinto. 
<span class="verse" id="AC18_3">3&#160;</span>Quimatiaya Aquila in tequipanulisli hual noje quimatiaya Pablo, quimatiloaya quitzomalo tzotzomajli telahuac calica quinchihualo calitos pa cuajlan ca in tzotzomajli. Pampín Pablo pehuac chantic ca Aquila pa ichan huan yojque pehualoaya tequipanulo in omenten. </div>
<div class='p'>
<span class="verse" id="AC18_4">4&#160;</span>Huan mochi in tonalijmes quiman mosehuilo in judíos, uyac Pablo pa inmintiopan. Nepa laquetzaya ca in judíos huan ca yehuanten hual amo judíos, quinequiaya quinnextili pampa cataya neli ilajtol Jesucristo hual yihual quinmilijtataya. 
<span class="verse" id="AC18_5">5&#160;</span>Yojque, quiman ajsijque Silas huan Timoteo hual catanijme pa Macedonia, quitajque pampa itequi mojmosta quinnahuatijtinemiaya Pablo ilajtol Dios in corintios. Quinmaxtitinemiaya in judíos ca lajtol melahuac pampa yihual Jesús unca in Cristo hual quichixtataloaya in judíos. 
<span class="verse" id="AC18_6">6&#160;</span>Ma yoje, yehuanten mocahualoaya amo quinectataloaya quineltocalo, amo mocahualoaya pa lahuejuecaltitinemilosquiaya. Pampa inon Pablo quintzejtzeluilic inahuas quinami unca inminlachihualisli in judíos, yojque quinnextiliaya pampa quincajcahuaya. Quisaya pa capa yehuanten pampa quichihualoaya amo cuali, quinmilic: </div>
<div class='p'>—Axcan, amhuanten anmitzmotexpahuilía Dios pampa anquichíac inon, pampa nehual annimitzmacac ilajtol Dios pa anquineltocasquiaya, huan amo anquinequic. Yojque Dios amo nechmotexpahuilis nehual. Huan axcan mosta nía niquinnahuatilía ilajtol Dios jan ca yehuanten san hual amo judíos. </div>
<div class='p'>
<span class="verse" id="AC18_7">7&#160;</span>Cuaquinon quisac Pablo pa inmintiopan, uyac calaquic pa ichan se itoca Ticio Justo. Yihual yec se hual quimolancuacuetziliaya Dios huan icali cataya inahuac inmintiopan in judíos. 
<span class="verse" id="AC18_8">8&#160;</span>Huan ihué in tiopan, yihual itocaya Crispo, quineltocac in Tata, yihual huan moxtin pa ichan. Noje quineltocaloaya míac lacames huan sihuames pa Corinto huan cataloaya lacuayatequili. 
<span class="verse" id="AC18_9">9&#160;</span>Huan in Tata quilic Pablo pa layúa pan ipampa laxotocalisli, quilic: </div>
<div class='p'>—Amo ximomajti. Xilaqueztía huan amo ximocahua pa tilaquetzas. 
<span class="verse" id="AC18_10">10&#160;</span>Nehual niunca ca tehual. Amaqui yahui mitzquitzquía pa mitzcocoltis pampa pa in caltilan cate míac hual yalo nechneltocalo. </div>
<div class='p'>
<span class="verse" id="AC18_11">11&#160;</span>Yojque chantiaya Pablo nepa pa se xihuil huan chicuase mesli, quimaxtitinemiaya ilajtol Dios capa yehuanten. </div>
<div class='p'>
<span class="verse" id="AC18_12">12&#160;</span>Axcan, se itoca Galión yec huelitini (gobernador) pin lalticpan itoca Acaya, huan nepa pin lalticpan Acaya unca in caltilan Corinto. Se tonali ca se lajtulisli cualantiquisaje in judíos ca Pablo, quihuicaje pa pan lajco capa cataya Galión. 
<span class="verse" id="AC18_13">13&#160;</span>Quilije: </div>
<div class='p'>—In se amo mocahua pa quinmaxtitinemis lacames pa quimolancuacuetzilisi Dios amo quinami quijtúa tolajtol. </div>
<div class='p'>
<span class="verse" id="AC18_14">14&#160;</span>Yahuiaya lajtu Pablo pa monapatisquiaya huan Galión pehuac quinnotzac in judíos, quinmilic: </div>
<div class='p'>—Sinda quichihuaya len amo cuali in se o sinda quichihuaya len hual monotzaya pa tijquitzquisi, cuaquín nicnequisquiaya annimitzcaqui amhuanten judíos. 
<span class="verse" id="AC18_15">15&#160;</span>Huan amo unca yojque. Ancualantica inahuac len quimaxtía in lacal, anquinequi anquinlaxilía lajtomes inminahuac in hual quijtunijme anmotajtzitzían huan in lajtomes hual san amhuanten anquipía. Ximolalican ca se lajtulisli amhuanten anmohuían. Nehual amo niyes laꞌajuani pa niquincaquis innojen. </div>
<div class='p'>
<span class="verse" id="AC18_16">16&#160;</span>Cuaquín Galión quintojtocaltic in lachianijmes pa quinquixtilosquiaya in judíos pan lajco. 
<span class="verse" id="AC18_17">17&#160;</span>Cuaquinon quiquitzquijque moxtin Sóstenes in hual yec ihué inmintiopan in judíos, quihuitequijque ilaixpan pan lajco huan inon amo monotzaya nindeno ca Galión. </div>
<div class='s'>Pablo mocuepa pa Antioquía, cuaquinon pehua paxalúa oc sejpa pa míac lalimes </div>
<div class='p'>
<span class="verse" id="AC18_18">18&#160;</span>Mocahuac Pablo míac tonalijmes nepa Corinto. Cuaquín mochicahuac ca in laneltocanijmes tocnían huan uyac, ca yihual uyajque Priscila huan Aquila. Ajsijque pa Cencrea capa moximilic Pablo itzontecon. Quichíac inon pa lanextilis pampa nepa lamic quichíac len yihual neli quilic in Tata pampa yahuiaya quichía. Cuaquinon lejcuc pan se barco hual yahuiaya pa in lali Siria. 
<span class="verse" id="AC18_19">19&#160;</span>Ajsijque pa Efeso huan Pablo quincahuac nepa Aquila huan Priscila pa pehualosquiaya chantilo. Huan calaquic Pablo pa inmintiopan in judíos, quinnahuatilic yehuanten ilajtol Dios ca in judíos. 
<span class="verse" id="AC18_20">20&#160;</span>Quiman yehuanten quitemachijque pa mocahuasquiaya Pablo oc sequin tonalijmes ca yehuanten, quinmilic pampa no. 
<span class="verse" id="AC18_21">21&#160;</span>San mochicahuac ca yehuanten, quinmilic: </div>
<div class='p'>—Nicpía pa nías pa Jerusalén pa nicayas nepa pa in fiesta. Nimocuepas ca amhuanten oc sejpa sinda Dios quinequis. </div>
<div class='p'>Cuaquinon quisac ca barco pin caltilan Efeso. 
<span class="verse" id="AC18_22">22&#160;</span>Quiman ajsic pa Cesarea, panquisac pa Jerusalén, nepa quinpialtic in laneltocanijmes, cuaquinon temuc pa Antioquía. 
<span class="verse" id="AC18_23">23&#160;</span>Quiman panujque je quesqui tonali nepa, uyac oc sejpa huan quinpaxaluilijtinemiaya mochi innojen caltilan pin lali itoca Galacia huan in lali itoca Frigia. Quinchicahualtiaya inminyolo moxtin in laneltocanijmes pa mochi in míac caltilan. </div>
<div class='s'>Apolos nahuatía pa Efeso </div>
<div class='p'>
<span class="verse" id="AC18_24">24&#160;</span>Huan cataya se lacal judío itoca Apolos, yec iyaxca pin caltilan hué itoca Alejándria. Yihual quimatic lajtuc niman cuali, noje quimatic niman cuali ilajtol Dios lajcuiluli. Hualac pa Efeso. 
<span class="verse" id="AC18_25">25&#160;</span>In Apolos cataya lamaxtili pa quimatis iojli in Tata, huan ca mochi iyolo nahuatiaya huan lamaxtiaya ca lajtol hual moxtin huil quimatiaya len quinequiaya quijtu. Quimaxtiaya ilajtol Jesús, mas que jan quimatic san len quimaxtini Juan Lacuayatequini inahuac Jesús. 
<span class="verse" id="AC18_26">26&#160;</span>In Apolos pehuac laquetzac pa inmintiopan in judíos, amo momajtiaya. Huan quiman quicaquijque Priscila huan Aquila, cuaquín yehuanten canajque huan quilaquetzilijque míac ca lajtol calica huil quimatiaya in hual quinequi quijtúa mochi inahuac iojli Dios hual ayamo quimatiaya. 
<span class="verse" id="AC18_27">27&#160;</span>Huan quiman Apolos quinequiaya yahui pa in lali Acaya, in laneltocanijmes tocnían quilijque pampa cataya cuali pa yasquiaya. Quinmijcuiluilijque se amal tocnían hual chantiloaya umpa pa Acaya, quinmilijque pa quinamiquilosquiaya Apolos ca paquilisli. Yojque, Apolos ajsic pa Acaya, huan quinpalehuic míac yehuanten hual quineltocajque toTata Jesús pan ipampa in cuali hual Dios tejchihuilía. 
<span class="verse" id="AC18_28">28&#160;</span>Quimpalehuic pampa yihual huil laquetzaya jan cuali san ilajtol Dios. Yojque amo huil quinanquililoaya in judíos, amo huil quijtuloaya pampa amo cataya melahuac in hual Apolos quinmiliaya. Quinnextiliaya inminlaixpan moxtin pampa Jesús unca in Cristo hual Dios quitilanic, quinnextiliaya pan ipampa ilajtol Dios hual unca lajcuiluli.  </div>
<div class='psalmlabel' id='AC19_0'> 19</div>
<div class='s'>Pablo pin caltilan Efeso </div>
<div class='p'>
<span class="verse" id="AC19_1">1&#160;</span>Quiman cataya Apolos pa Corinto, Pablo lamic paxaluc pa innojen caltilan hual cataloaya pin lomera (tepetilan) huan hualaya pa Efeso. 
<span class="verse" id="AC19_2">2&#160;</span>Nepa quinmitac sequin monextilinijmes huan quinmilic: </div>
<div class='p'>—¿Hualac in Espíritu Santo pa amhuanten quiman anpehuac anquineltocac Cristo? </div>
<div class='p'>Yehuanten quilije: </div>
<div class='p'>—No, tehuanten amo tijcaquijque amaqui lajtúa inahuac in Espíritu Santo. </div>
<div class='p'>
<span class="verse" id="AC19_3">3&#160;</span>Huan Pablo quinlajlanic: </div>
<div class='p'>—Cuaquín ¿len lamaxtilisli anquineltocaya quiman ancataya lacuayatequili? </div>
<div class='p'>Quinanquilijque: </div>
<div class='p'>—Ticataloaya lacuayatequili quinami quimaxtic Juan Lacuayatequini. </div>
<div class='p'>
<span class="verse" id="AC19_4">4&#160;</span>Pablo quinmilic: </div>
<div class='p'>—Juan quincuayatequini lacames pa yoje lanextililosquiaya pampa quipalaje inminyolo pa laijnamiquisi quinami quinequi Dios. Noje Juan quinmilic pa quineltocalosquiaya in lacal hual yahuiaya huala quiman yihual Juan laquisac quichíac itequipanulisli hual Dios quitilanic pa yihual quichihuasquiaya. Huan in lacal unca Jesús in Cristo. </div>
<div class='p'>
<span class="verse" id="AC19_5">5&#160;</span>Quiman quicaquijque inon, cataloaya lacuayatequili quinami lamaxtic Jesucristo, quinoztataloaya Dios pan ipampa itoca Jesús. 
<span class="verse" id="AC19_6">6&#160;</span>Huan quiman quinlalilic Pablo imajmajuan inminpan yehuanten, hualaya pa inminyolo in Espíritu Santo huan pehualoaya lajtulo ca oc sequin lajtomes hual amo quiman quimatinijme lajtulo, huan laquetzaloaya Dios ilajtomes. 
<span class="verse" id="AC19_7">7&#160;</span>Yehuanten yeje quinami doce lacames. </div>
<div class='p'>
<span class="verse" id="AC19_8">8&#160;</span>Panuc inon, calaquic Pablo pa inmintiopan in judíos nepa pa Efeso, huan yihual pehuaya laquetza amo quimacajsitataya huan pa ye mesli quinnahuatiliaya quinami huelitía Dios. Quichihuaya mochi len huil pa quinnextiliaya pampa cataya melahuac inon hual quijtutataya. 
<span class="verse" id="AC19_9">9&#160;</span>Ma yoje, sequin ca in judíos mochicahualtije inminyolo pa camo quineltocalosquiaya in lajtol. Pehualoaya laquetzalo amo cuali inahuac Dios iojli. Cuaquinon mijcuanic Pablo capa yehuanten, quinhuicac ca yihual in monextilinijmes huan mojmosta quinmachiltiaya Dios ilajtol pa iescuela (imonextiloyan) se hual motocaya Tirano. 
<span class="verse" id="AC19_10">10&#160;</span>Yojque Pablo quichihuaya pa ome xixihuil, huan pampín, pin lalticpan Asia capa cataya Efeso, moxtin hual chantiloaya nepa quicaquiloaya Dios ilajtol. Cataloaya yehuanten hual judíos huan yehuanten hual amo judíos quicaquiloaya. 
<span class="verse" id="AC19_11">11&#160;</span>Huan Dios quihueliltic Pablo míac pa quinpajtisquiaya cocoxquimes. Quihueliltic pa quinpajtis quinami amo quinpajtiaya pan oc sequin tonalijmes. 
<span class="verse" id="AC19_12">12&#160;</span>Yojque quihuicaloaya dangos huan tzotzomajtzindis hual quilalilijque pan icuerpo Pablo, cuaquín quinhuicaloaya huan quinlalilijque pan inmincuerpos in cocoxquimes huan yojque pajtijque. Noje quisaje ijyecames amo cuajcuali pa yehuanten hual quinpialoaya. </div>
<div class='p'>
<span class="verse" id="AC19_13">13&#160;</span>Huan noje cataloaya sequin judíos hual yahuiloaya cajcapa, quinquixtilijtinemiloaya ijyecames amo cuajcuali. Yehuanten motoliniloaya pa quinquixtililosquiaya in ijyecames amo cuajcuali pan ipampa quinami quijtuloaya itoca in Tata Jesús, quinmililoaya: </div>
<div class='p'>—Xiquisacan, annimitztilanía ca itoca Jesús, yihual hual quinahuatijtía Pablo. </div>
<div class='p'>
<span class="verse" id="AC19_14">14&#160;</span>Huan cataya se judío motocaya Esceva, yihual se tiopista huan quinpiaya chicome ixolomes hual quinquixtitinemiloaya yojque in ijyecames. 
<span class="verse" id="AC19_15">15&#160;</span>Huan se tonali quiman quililoaya pa quisasquiaya se ijyecal amo cuali, in ijyecal quinnanquilic: </div>
<div class='p'>—In Jesús niquiximati huan noje niquiximati in Pablo. ¿Aquinojen amhuanten? Amo anunca Jesús ilacames. </div>
<div class='p'>
<span class="verse" id="AC19_16">16&#160;</span>Huan molasac pani yehuanten in lacal hual quipiaya in ijyecal amo cuali. Huil moanaya niman chicahuac huan yehuanten amo huil yoje, pampa in lacal quipiaya in ijyecal amo cuali. Pampín quinsulahuac huan yehuanten moxtin in lacames choluloaya pa quiahuac in cali, cataloaya latecuali huan nacatijmes. 
<span class="verse" id="AC19_17">17&#160;</span>Cuaquín momachiltijque quinami panuc inon moxtin in judíos huan in amo judíos hual chantiloaya nepa pa Efeso, momajmajtiloaya huan pampín moxtin quitaloaya huan quijtuloaya quinami itoca in Tata Jesús quipiaya niman míac chicahualisli. 
<span class="verse" id="AC19_18">18&#160;</span>Hualaloaya míac ca yehuanten hual quineltocajque in Tata Jesús, layulcuitiloaya huan lamachiltiloaya inminahuac innojen lachihualisli amo cuali hual quichihuanijme. 
<span class="verse" id="AC19_19">19&#160;</span>Huan cataloaya míac hual quichihuanijme laxuxalisli. Yojque quiman quinechicujque inminamames hual quinextilic quinami quichihualo in laxuxalisli, quinchichinuloaya inminlaixpan moxtin. Cuaquinon quipuhuilijque quichi ipatiloaya in amames, huan yoje momatijque pampa ipatiloaya cincuenta mil tomin plata. 
<span class="verse" id="AC19_20">20&#160;</span>Cuaquín miajque ichicahualisli ilajtol Dios ca yehuanten, quineltocaloaya ilajtol ca mochi inminyolo. </div>
<div class='p'>
<span class="verse" id="AC19_21">21&#160;</span>Panuc inon huan quinequiaya paxalu Pablo pa in lalimes Macedonia huan Acaya huan ca inon cataya ca se lajtulisli ca in Espíritu Santo. Quinequiaya quinpaxaluili yehuanten hual quineltocaloaya toTata Jesucristo nepa cajcapa chantiloaya. Cuaquinon yahuiaya yahui pa Jerusalén, quilic: </div>
<div class='p'>—Quiman nías pa Jerusalén, cuaquín nicpías pa niquitas in caltilan hué Roma. </div>
<div class='p'>
<span class="verse" id="AC19_22">22&#160;</span>Cuaquín quintilanic pa Macedonia ome ilapalehuinijmes, Timoteo huan Erasto, huan Pablo mocahuaya sequin tonalijmes pin lalticpan Asia. </div>
<div class='s'>Cualantiquisalo pin caltilan Efeso </div>
<div class='p'>
<span class="verse" id="AC19_23">23&#160;</span>Innojen tonalijmes cataloaya sequin lacames hual amo quixtocaje iojli Jesús, yehuanten quinchihualtijque pa mocualantisqui míac yehuanten pa Efeso. 
<span class="verse" id="AC19_24">24&#160;</span>Cataya se motocaya Demetrio, yihual quinchihuani caltzindis lachihuali ca plata. Cataloaya caltzindis tijtipichin hual nesiloaya quinami in tiopan hué capa quimolancuacuetzililo in diosa sihual itoca Diana, yihual yec idiosa Efeso. Pan impampa in caltzindis tijtipichin monechiculiloaya míac tomin Demetrio huan yehuanten hual tequipanuloaya ca yihual. 
<span class="verse" id="AC19_25">25&#160;</span>Pampín quinahuatic pa monechiculosquiaya moxtin itequipanujquimes huan in oc sequin hual quichihualoaya in tequipanulisli, quinmilic: </div>
<div class='p'>—Lacames, anquimati quinami timonechicuhuililo míac tomin ca in hual ticchihualo. 
<span class="verse" id="AC19_26">26&#160;</span>Huan anquiztica huan anquicactica quinami in Pablo laqueztinemi quijtutica pampa amo cate dioses in monos hual quichihualo lacames. Huan axan cate míac hual quineltocalo in hual quijtutinemi in Pablo pampa yihual quimati laquetza cuali. Huan in Pablo amo quinlaquetzilijtica yehuanten pa Efeso san. Noje quinlaquetzilijtica yehuanten hual yulilo pa mochi in lalticpan Asia. 
<span class="verse" id="AC19_27">27&#160;</span>Pampín cayas polehuilisli pa tehuanten, pampa yajmo yalo quixtocalo len ticchihualo. Huan noje ca inon cayas polehuilisli pampa cuajnesi yes lacajcahuali icali in diosa Diana. Huan cuajnesi yajmo yalo quilasojlalo in cali hué huan cualtichin, in cali capa quimolancuacuetzililo moxtin pa Asia huan pin lalticpan. </div>
<div class='p'>
<span class="verse" id="AC19_28">28&#160;</span>Quiman quicaquijque inon, cualantiquisajque chicahuac, pehualoaya tzajtzilo, quilijtataloaya: </div>
<div class='p'>—¡Hué unca Diana inmindiosa in efestecos! </div>
<div class='p'>
<span class="verse" id="AC19_29">29&#160;</span>Huan mocaquiaya pa mochi in caltilan in tzajtzilisli, molalujtihualaloaya in lacames, amo quimatiloaya len panuaya. Ca se lajtulisli molalujtiquisaloaya pa capa quipialoaya in lanechiculisli pin ilajcotiyan hué in caltilan Efeso. Ca yehuanten quihuilanaloaya Gayo huan Aristarco, yehuanten quitocanijme Pablo quiman canani ojli pa oc sequin caltilan. 
<span class="verse" id="AC19_30">30&#160;</span>Huan Pablo quinectataya calaqui pin lajcotiyan hué capa monechicujtiquisaloaya. Ma yoje, amo quimacahuiltiloaya tocnían in monextilinijmes. 
<span class="verse" id="AC19_31">31&#160;</span>Huan noje sequin ca inminhueyenten in lanechiculisli hual quiximatiloaya cuali Pablo quitilanijque lajtol quinahuatijtataya pa camo calaquisquiaya pin lanechiculisli. 
<span class="verse" id="AC19_32">32&#160;</span>Huan laijtic pin lanechiculisli comuntataloaya huan tzajtzitataloaya. Sequin quitzajtziloaya se lajtol, oc sequin quitzajtziloaya oc se lajtol. Huan in míac lacames nepa amo quimatiloaya pa len monechiculoaya. </div>
<div class='p'>
<span class="verse" id="AC19_33">33&#160;</span>Cualaniloaya in míac lacames ca mochi in judíos. Cataya se judío itoca Alejandro nepa pin lanechiculisli, huan quiman quilajlanijque pa len monechicujtataloaya, cuaquín moxtin in judíos quitojpehuaje Alejandro pa yasquiaya ilaixpan in lanechiculisli pa quinnotzasquiaya in lacalera pa camo cualanilosquiaya ca in judíos. Quiculiniaya Alejandro imajma ilaixpan in lanechiculisli, quinequiaya laquetza pa in judíos. 
<span class="verse" id="AC19_34">34&#160;</span>Ma yoje, quiman quimatiloaya pampa yihual yec judío, cuaquín moxtin tzajtziloaya chicahuac quinami cataya ilajtol se san, quilije: </div>
<div class='p'>—¡Hué unca Diana inmindiosa in efestecos! </div>
<div class='p'>Huan pa ome horas yoje tzajtziloaya. 
<span class="verse" id="AC19_35">35&#160;</span>Cuaquinon hualac inminlaixpan in presidente, quinmilic: </div>
<div class='p'>—Ximocahuacan. </div>
<div class='p'>Cuaquinon quinmilic: </div>
<div class='p'>—Lacames efestecos, amo unca lacal hual amo quimati pampa Efeso unca in caltilan capa quilachililo icali in diosa hué Diana huan itixcali santo yihual hual huetzic pan lalticpan quiman quisac pin cielo. 
<span class="verse" id="AC19_36">36&#160;</span>Amaqui huil quijtúa pampa inon amo unca melahuac. Pampín monequi pa anmocahuas, amo xicchihuacan len hual lanextilía pampa amo anquimati nindeno. 
<span class="verse" id="AC19_37">37&#160;</span>Anquinhualicac ca niquic in lacames hual amo quixtequilije nindeno itiopan todiosa huan amo quihuejuecaltije todiosa. 
<span class="verse" id="AC19_38">38&#160;</span>Axcan, sinda Demetrio huan in tequipanujquimes ca yihual quipialo len pa quijtusi, cate tonalijmes quiman monechiculo in huelitinijmes pa lajlanisi. Yojque, huil motexpahuilo huan monapatilo inahuac len unca inminyaxca mochi sejse ca yehuanten. 
<span class="verse" id="AC19_39">39&#160;</span>Sinda anquinequi anquimati oc sequin lachihualisli huan amo jan inon san, cuaquinon huil molajlanisi quiman timonechiculo quinami quijtúa in lajtol. 
<span class="verse" id="AC19_40">40&#160;</span>Ma mochía yojque, pampa tialo timoitalo pin lamajtilisli pampa ticchihuaje inon axcan. Cuajnesi sequin quinmachiltisi yehuanten hual cate ca ilahueliltilisli in hué Cesar in hual panuc nican huan quijtusi pampa tehuanten ticchijticate se moanalisli ipan in hué. Huan amo ticmatilo quinami tiquinmilisi leca timonechicuje. </div>
<div class='p'>
<span class="verse" id="AC19_41">41&#160;</span>Quiman quinmilic inon in presidente, cuaquinon quinmilic pampa axan lamic in lanechiculisli huan quinmilic pa mohuicalosquiaya.  </div>
<div class='psalmlabel' id='AC20_0'> 20</div>
<div class='s'>Pablo yahui pa Macedonia, cuaquinon pa Grecia </div>
<div class='p'>
<span class="verse" id="AC20_1">1&#160;</span>Cuaquinon, quiman yajmo cualantinemiloaya yehuanten pa Efeso, Pablo quinnahuatic in laneltocanijmes pa monechiculosquiaya. Monechicujque, quinlaquetzilic in quinami monequi pa tiyulisqui pan iojli in Tata Jesús. Cuaquinon quinchicahuac Pablo huan uyac pa Macedonia. 
<span class="verse" id="AC20_2">2&#160;</span>Quipanahuic cajcapa pin lali Macedonia huan ca míac lajtomes quinchicahualtilic inminyolo in laneltocanijmes. Cuaquinon uyac pa in lali Grecia. 
<span class="verse" id="AC20_3">3&#160;</span>Nepa mocahuaya ye mesli. Cuaquinon quiman yahuiaya yahui ca barco pa in lali Siria, momachiltic pampa quinapachiloaya in judíos pa quimictilosquiaya quiman yahuiaya cana in barco. Pampín mocuepac pa Macedonia pan ojli. 
<span class="verse" id="AC20_4">4&#160;</span>Ca yihual uyajque Sopater ixolol Pirro hual lacatic pa Berea, huan noje Aristarco huan Segundo hual lacatijque pa Tesalónica huan Gayo hual lacatic pin caltilan Derbe, huan Timoteo. Huan noje ca Pablo uyajque Tíquico huan Trófimo hual lacatijque pin lalticpan Asia. 
<span class="verse" id="AC20_5">5&#160;</span>Ajsijque pa Filipos capa nehual Lucas nicataya. Cuaquinon innojen tocnían techlaicanajque huan tejchialoaya pin caltilan Troas. 
<span class="verse" id="AC20_6">6&#160;</span>Cuaquín tehuanten Pablo huan nehual tiajque ca barco quiman laquisac in fiesta (ilhuil) quiman quicualo in pan hual amo quipía laxocoyajquil. Tiyahuiloaya pin barco, huan quiman tiajque pa macuili tonalijmes, tiajsijque pa Troas capa tejchixtataloaya, nepa timocahuajque chicome (siete) tonalijmes. </div>
<div class='s'>Pablo paxalúa pa Troas </div>
<div class='p'>
<span class="verse" id="AC20_7">7&#160;</span>Cuaquín pan tonali hual quipehualtía in chicome, timonechicujque pa ticlapanalosquiaya pan quinami toTata Jesús techilic pa timoijnamiquiltilosquiaya quinami yihual miquic pa tehuanten. Techlaquetzilic Pablo techmaxtitataya ilajtol Dios. Huan pampa yahuiaya quisa nepa Troas mostatica, huejcahuaya Pablo ca ilaquetzalisli, huan pa lajco layúa ayamo lamiaya laquetza. 
<span class="verse" id="AC20_8">8&#160;</span>Cataloaya míac tapalquitas milintataloaya pa in calijtic pa pani in cali capa timonechiculoaya. 
<span class="verse" id="AC20_9">9&#160;</span>Huan cataya se oquixli itoca Eutico molalijtataya pa se lalapujquil capa quitalo pa quiahuac in cali. Quipiaya se cochilisli chicahuac pampa Pablo huejcahuaya míac ca ilaquetzalisli. Yojque quisulahuac Eutico in cochilisli chicahuac huan huetzic pa quiahuac in lalapujquil, cataya ye cajcalijtic pa pani. Yojque cajcoquijque mictataya. 
<span class="verse" id="AC20_10">10&#160;</span>Ma yoje, temuc Pablo, molasac ipan huan quinapaluc, cuaquinon quinmilic: </div>
<div class='p'>—Ma camo anmitzcocu anmoyolo, pampa axan yultica oc sejpa. </div>
<div class='p'>
<span class="verse" id="AC20_11">11&#160;</span>Huan lejcuc Pablo calijtic oc sejpa. Quiman quilapanac in pan huan quicuac, quinlaquetzilijtíac pa mochi in layúa hual quincahuiliaya. Quiman lanesic, cuaquín uyac. 
<span class="verse" id="AC20_12">12&#160;</span>Huan in oquixli hual miquic hual Dios quiyuliltic oc sejpa quihuicajque pa ichan huan quipialoaya míac paquilisli moxtin, huan mochicahualtililoaya míac pa inminyolo. </div>
<div class='s'>Quisalo nepa Troas pa yasqui pa Mileto </div>
<div class='p'>
<span class="verse" id="AC20_13">13&#160;</span>Pablo molalilic pa yahuisquiaya pa ojli pa Asón, nepa calaquisquiaya pin barco ca tehuanten. Pampín ticanajque in barco huan tiajque pa Asón. 
<span class="verse" id="AC20_14">14&#160;</span>Huan quiman technamiquic Pablo umpa pa Asón, tiquihuicajque ca tehuanten pin barco, tiajque pa Mitilene. 
<span class="verse" id="AC20_15">15&#160;</span>Huan umpa tiajque ca in barco, mostatica tipanujque ilaixpan Quiós huan oc se tonali tiajsijque pa in lali lajco pin al huejcalan itoca Samos. Timosehuijque pin caltilan Trogilio huan mostatica tiajsijque pa Mileto. 
<span class="verse" id="AC20_16">16&#160;</span>Yojque ticchihuajque pampa molalilic Pablo pa camo timocahualosquiaya míac tonalijmes pin lalticpan Asia, pampín tiajque ca in barco pa yoje amo timoquetzalosquiaya pa Efeso hual unca pin Asia. San ticnequijque tiajque pa Mileto hual unca nadita ca umpic capa unca Efeso. Pablo ejsejtataya pampa quinequiaya ajsi pa Jerusalén sinda huil ajsic umpa pa itonali in fiesta (ilhuil) itoca Pentecostés. </div>
<div class='s'>Pablo quinlaquetzilía ilajtol Cristo in abuelojmes laneltocanijmes pa Efeso </div>
<div class='p'>
<span class="verse" id="AC20_17">17&#160;</span>Nepa pa Mileto quinahuatic Pablo pa hualalosquiaya pa Mileto in abuelojmes laneltocanijmes hual chantiloaya pa Efeso. 
<span class="verse" id="AC20_18">18&#160;</span>Huan quiman ajsijque capa yihual, Pablo quinmilic: </div>
<div class='p'>—Anquimati quinami mojmosta nicataya ca amhuanten quiman nipehuac niyulic pa Asia huan pa quiman niquisac nepa. 
<span class="verse" id="AC20_19">19&#160;</span>Nictequipanuiliaya in Tata ca mochi noyolo. Amo quiman nimochíac hué ilaixpan amaqui, huan míac tonalijmes nictequipanuiliaya in Tata nichocatataya. Huan nipanuc lacocoltilisli pampa quinequiloaya nejchihuililo amo cuali in judíos. 
<span class="verse" id="AC20_20">20&#160;</span>Anquimati amo quiman nimocahuaya pa annimitzilisquiaya len yesquiaya cuali pa amhuanten. Annimitzmaxtiaya quiman anmoxtin anmonechicuhuaya huan quiman niahuiaya pa mochi sejse anmochan. 
<span class="verse" id="AC20_21">21&#160;</span>Niquinmiliaya judíos huan yehuanten hual amo judíos quinami quipialo pa quipalasi inminyolo pa quichihuasi len quinequi Dios, noje quipialo pa quineltocasi toTata Jesús. </div>
<div class='p'>
<span class="verse" id="AC20_22">22&#160;</span>’Huan axcan, xiquitacan, nechtilantica in Espíritu Santo pa nías pa Jerusalén huan nicpía pa nicneltocas. Huan amo nicmati len yahui nechpanúa nepa. 
<span class="verse" id="AC20_23">23&#160;</span>In san nicmati, pa mochi caltilan ca capic nías, in Espíritu Santo nechilía neli pampa yalo nejtzacualo pin calijtic huan nía nipanúa míac lacocoltilisli. 
<span class="verse" id="AC20_24">24&#160;</span>Ma yoje, inon amo nechmajtitica nindeno huan amo nechmonotzilía nindeno nel noyulilisli sinda jan huil nilaquisas nicchías in tequipanulisli hual nechilic in Tata Jesús pa nilamis nicchías. Yihual nechilic pa nicnahuatijtías ilamachiltilisli cuali, niquinmilijtica lacames quinami techicnilía Dios. </div>
<div class='p'>
<span class="verse" id="AC20_25">25&#160;</span>’Pampín ninejnemiaya nilaqueztinemiaya ca amhuanten quinami huelitía Dios. Huan axcan xiquitacan. Nicmati pampa yajmo annechitilis noixco ca amhuanten anmoxtin. 
<span class="verse" id="AC20_26">26&#160;</span>Ma yoje sinda unca se ca amhuanten hual amo quineltoca ilajtol Dios, amo huil nechmotexpahuilis nel. 
<span class="verse" id="AC20_27">27&#160;</span>Annimitznahuatilic mochi ilajtol Dios, amo annimitzlatilic nindeno hual ilajtol techilía. 
<span class="verse" id="AC20_28">28&#160;</span>Yojque, ximolachilican amhuanten nojen huan xiquinmiztiacan moxtin hual quineltocalo toTata Jesucristo, pampa anmitzlalilic in Espíritu Santo pa yoje anquichías quinami se quilachilía iborregos. Quimictijque Jesucristo yehuanten pa Jerusalén huan pan ipampa iesli hual toyahuic, yihual moyaxcajtilic yehuanten hual quineltocalo. 
<span class="verse" id="AC20_29">29&#160;</span>Nehual nicmati pampa quiman nimohuicas, cuaquín hualasi capa amhuanten lacames hual islacatisi ca amhuanten pampa quinequisi anmitzquixtisi pan iojli Jesús pa camo anquitocatías. In lacames cayasi quinami coyomes hual quisemanalo in borregos. 
<span class="verse" id="AC20_30">30&#160;</span>Huan capa amhuanten nojen cayasi lacames hual quimaxtisi islacatilisli. Yojque quitilanilisi inminyolo in laneltocanijmes pa quineltocasi in islacatilisli hual quimaxtisi. 
<span class="verse" id="AC20_31">31&#160;</span>Pampín ximoiztiacan, xiquijnamiquican quinami pa ye xixihuil yihualitonali, pa semilhuil huan pa layúa, amo nijcahuaya pa annimitzijnamiquiltis mochi inon ca mochi sejse ca amhuanten, nichocatataya quiman annimitziliaya. </div>
<div class='p'>
<span class="verse" id="AC20_32">32&#160;</span>’Huan axcan nocnían, ma Dios anmitzlachili huan ma anmijchicahualti anmoyolo in ilajtol iicnililisli. Ilajtol Dios huil quichía niman míac. Huil anmitzlachilía anmoyolo huan yoje se tonali anquipías mochi hual Dios quinequi anmitzmaca amhuanten. Jo quema, mochi inon Dios quinequi quinmaca moxtin yehuanten hual yihual quinlajtultic pa yesi ilacames. 
<span class="verse" id="AC20_33">33&#160;</span>Amo quiman nicnequic amaqui itomin, amo quiman nicnequic itzotzomajli amaqui. 
<span class="verse" id="AC20_34">34&#160;</span>No, amhuanten nojen anquimati pampa nehual ca in nomajmajuan nitequipanuaya pa nimolacualtisquiaya huan pa niquinlacualtisquiaya yehuanten hual cataloaya ca nehual. 
<span class="verse" id="AC20_35">35&#160;</span>Mojmosta annimitzmaxtiaya pampa yojque ticpialo pa titequipanusi pa ticpiasi len calica huil tiquinpalehuisi yehuanten hual amo quipialo chicahualisli. Xiquijnamiquican len quijtuc toTata Jesús, quijtuc: “Míac paquilisli Dios quimacas se hual quinmaca oc sequin len quipías. Amo yojque míac paquilisli quimacas Dios se hual san cana len quimacalo yihual.” </div>
<div class='p'>
<span class="verse" id="AC20_36">36&#160;</span>Huan quiman quinmilic inon, molancuacuetzac Pablo ca moxtin yehuanten huan quilajlanic Dios. 
<span class="verse" id="AC20_37">37&#160;</span>Huan chocaloaya míac moxtin, quinapalujque Pablo pa iquixlan, quitenamiquiloaya. 
<span class="verse" id="AC20_38">38&#160;</span>Quincocuhuaya inminyolo míac pampa yihual mohuicatiahuiaya. Ma yoje quincocuhuaya inminyolo niman míac quiman quinmilic pampa yajmo yahuiloaya quitalo iixco. Cuaquinon uyajque ca Pablo pa in barco.  </div>
<div class='psalmlabel' id='AC21_0'> 21</div>
<div class='s'>Pablo yahui pa Jerusalén </div>
<div class='p'>
<span class="verse" id="AC21_1">1&#160;</span>Quiman tilejcujque in barco huan timoxilujque capa cataloaya yehuanten, tiajque melajtataya pa in lali lajco pin al huejcalan itoca Cos, huan mostatica tiajque pa Rodas huan umpa pa Pátara huan Mira. 
<span class="verse" id="AC21_2">2&#160;</span>Huan umpa tiquitajque se barco hual yahuiaya quipanahui in al huejcalan pa Fenicia. Tilejcujque in barco, tiajque. 
<span class="verse" id="AC21_3">3&#160;</span>Huan quiman pehuac nesic in lali lajco pin al huejcalan itoca Chipre, ticpanahuijque ca in lali pa tomajma amo cuali huan tiajque pa Siria. Umpa tiajsijque pa in caltilan hué Tiro capa calaquilo huan quisalo barcos. Nepa quilatemuhuilijque in barco. 
<span class="verse" id="AC21_4">4&#160;</span>Tehuanten tiquintemujque in laneltocanijmes huan timocahuajque pa siete tonalijmes ca yehuanten. Yehuanten quilijque Pablo pa camo panquisasquiaya pa Jerusalén pampa in Espíritu Santo lamic quinmilic len yahuiaya quipanu Pablo. 
<span class="verse" id="AC21_5">5&#160;</span>Quiman panujque in chicome (siete) tonalijmes, tiquisajque nepa Tiro huan ca tehuanten uyajque moxtin yehuanten ca in sihuames noje huan in xolomes. Timolancuacuetzajque pan itenco in al huejcalan, ticlajlanijque Dios, cuaquinon timochicahuajque se huan oc se. 
<span class="verse" id="AC21_6">6&#160;</span>Tilejcujque pin barco huan yehuanten mocuepajque pa inminchan. 
<span class="verse" id="AC21_7">7&#160;</span>Cuaquín tehuanten tiajque tijcajtataloaya Tiro huan tiajsijque Tolemaida. Nepa tilamijque tiajque ca barco. Tiquinpialtijque tocnían in laneltocanijmes huan timocahuajque ca yehuanten se tonali. 
<span class="verse" id="AC21_8">8&#160;</span>Mostatica tiquisajque nepa Tolemaida, tiajque pan ojli pa Cesarea, nepa tiajsijque pa ichan Felipe in evangelista, yihual yec se ca in chicome lacames hual quinlajtultijque in lanahuatinijmes pa quinlachililosquiaya in sihuames hual mocahualoaya inminhuían. Nepa pa ichan tichantiloaya. 
<span class="verse" id="AC21_9">9&#160;</span>In Felipe quinpiaya nahui ixolomes sihuames. Yehuanten ayamo monamictijque, nepa chantiloaya pa ichan inmintajtzin. Yehuanten quipialoaya Dios ilahueliltilisli pa quinahuatisqui ilajtol. </div>
<div class='p'>
<span class="verse" id="AC21_10">10&#160;</span>Ticataloaya pa Felipe ichan sequin tonalijmes, ajsic se lacal hual chantic pa Judea, yihual itoca Agabo. Yec se ilajtuni Dios, quipiaya Dios ilahueliltilisli pa quijtusquiaya len yahuiaya panu. 
<span class="verse" id="AC21_11">11&#160;</span>Techpaxaluiliaya, canac ilacuejtiloni Pablo, moilpilic icxihuajmes huan imajmajuan, quijtuc: </div>
<div class='p'>—Yojque quijtúa in Espíritu Santo: In judíos pin Jerusalén yojque quilpisi in lacal hual iyaxca in lacuejtiloni. Cuaquinon quitemacasi ca yehuanten hual amo judíos. </div>
<div class='p'>
<span class="verse" id="AC21_12">12&#160;</span>Yojque quiman tijcaquijque inon, tipehuajque tiquilijque Pablo ca icnotilisli ca mochi toyolo pa camo panquisasquiaya pa Jerusalén, tehuanten huan yehuanten hual chantiloaya pa Cesarea. 
<span class="verse" id="AC21_13">13&#160;</span>Cuaquinon lananquilic Pablo, techilic: </div>
<div class='p'>—¿Leca anchocatica huan annechcocoltitica noyolo? Amo xicchihuacan inon pampa sinda quinequi Dios, niunca ca se lajtulisli ca yihual pa nías pa Jerusalén pa nicayas lailpili nepa, huan noje niunca ca se lajtulisli pa nimiquis nepa sinda yojque quinequi in Tata Jesús. </div>
<div class='p'>
<span class="verse" id="AC21_14">14&#160;</span>Yojque amo quinequic quichíac quinami ticmacajque lajtol, pampín yajmo tinahuatijque, tiquijtujque: </div>
<div class='p'>—Ma ye quinami quinequi in Tata. </div>
<div class='p'>
<span class="verse" id="AC21_15">15&#160;</span>Quiman panujque innojen tonalijmes, timochijchihuajque huan tipanquisajque pa Jerusalén. 
<span class="verse" id="AC21_16">16&#160;</span>Noje ca tehuanten uyajque sequin laneltocanijmes hual chantiloaya pa Cesarea. Yehuanten techhuicajque pa ichan se laneltocani itoca Mnason, yihual lacatic pa Chipre, in lali lajco pin al huejcalan. Yihual cataya monextilini pa míac xixihuil, ca yihual pa ichan timocahuajque. </div>
<div class='s'>Pablo quipaxaluilía Jacobo </div>
<div class='p'>
<span class="verse" id="AC21_17">17&#160;</span>Quiman tiajsijque pa Jerusalén, tocnían laneltocanijmes techpialtijque ca paquilisli. 
<span class="verse" id="AC21_18">18&#160;</span>Cuaquín mostatica uyac Pablo ca tehuanten pa tiquitalosquiaya Jacobo huan nepa mochi inminabuelojmes in laneltocanijmes cataloaya ca Jacobo. 
<span class="verse" id="AC21_19">19&#160;</span>Quinpialtic Pablo huan pehuac quinpuhuilic mochi hual quichíac Dios ca yehuanten hual amo judíos pan ipampa in hual yihual Pablo quichíac, pampa Dios quihueliltic. 
<span class="verse" id="AC21_20">20&#160;</span>Quiman quicaquijque Jacobo huan in laneltocanijmes, quijtujque lajtomes huejué huan cuajcuali pa Dios. Cuaquinon quilijque Pablo, quil: </div>
<div class='p'>—Ticmati, tuinon, quichi miles judíos cate hual axcan quineltocalo Cristo. Ma yoje, quimatilo momajtilo niman míac inahuac inon hual Moisés quijtuc pa ilajtol pa ticchihualosquiaya tehuanten, huan quinequilo noje pa mochi oc sequin quimatisi momajtisi yoje. 
<span class="verse" id="AC21_21">21&#160;</span>Huan sequin quintenejticate in judíos nican monahuac tehual. Quijtulo islacatijticate pampa tehual tiquinmaxtitinemi in judíos hual chantilo pa innojen caltilan capa chantilo yehuanten hual amo judíos, quil quililo, tiquinmilijtinemi pa camo quintzontequilisi icuilaxli inminxolomes, quil, quinami quijtuc Moisés pa quichihualosquiaya. Huan quijtulo pampa tehual tiquinmilijtinemi pa yajmo quichihuasi in míac lachihualisli hual monequi pa quinchihuasi in judíos. 
<span class="verse" id="AC21_22">22&#160;</span>Axan, ¿len ticchihuasi? Moxtin in judíos hual quineltocalo Cristo momachiltisi pampa axcan tihualac ca niquic. 
<span class="verse" id="AC21_23">23&#160;</span>Pampín, xicchía in hual timitzilisi: Cate ca tehuanten nahui tocnían laneltocanijmes hual quichihuaje se lajtulisli ca Dios. Axan quipialo pa lamisi quichihuasi. 
<span class="verse" id="AC21_24">24&#160;</span>Tehual xiquinhuica in lacames, ximochipahua quinami se quipía pa quichías quiman quichías se lajtulisli ca Dios. Tehual xiclaxlahuili pa in nahuenten. Cuaquinon yehuanten huil moximasi quinami quichihualo quiman lamilo quichihualo judíos inminlajtulisli ca Dios. Yojque quimatisi in judíos pampa in hual momachiltije monahuac tehual amo unca melahuac. Quema, quimatisi pampa tehual noje ticneltoca ilajtol Moisés. 
<span class="verse" id="AC21_25">25&#160;</span>Ma yoje, pa yehuanten hual amo judíos hual noje quineltocalo Cristo, tiquintilanije se amal calica tiquinmilije len tiquijtulo unca cuali pa camo quichihuasi: Ma camo quicuacan nacal hual quilalilo inminlaixpan monos, ma camo quicuacan esli huan inacal se yulijquil latolpatzcali, huan ma quipía jan se isihua o se ilahuical san. Jan ma camo motecacan ca oc se. </div>
<div class='s'>Quiquitzquilo Pablo pin tiopan hué </div>
<div class='p'>
<span class="verse" id="AC21_26">26&#160;</span>Cuaquinon mostatica quinhuicac Pablo in nahui lacames, mochipahuac quinami se judío quipía pa quichías quiman quichía se lajtulisli ca Dios. Yoje quichihuaje innojen nahuenten lacames noje, cuaquinon calaquic Pablo calijtic in tiopan hué, quinlamachiltic in tiopistas quichi tonalijmes cayalosquiaya quiman lamilosquiaya quichihualo in lachipahualisli yihual huan in nahuenten lacames, cuaquinon huil laxlahuisquiaya Pablo in huendi. </div>
<div class='p'>
<span class="verse" id="AC21_27">27&#160;</span>Yojque lamijque quichihuajque chicome (siete) tonalijmes Pablo huan innojen nahui lacames. Ma yoje, quiman ca nadita yahuiloaya laquisalo ca in chicome tonalijmes, quitaloaya Pablo sequin judíos hual chantiloaya pin lalticpan Asia, quitajque calijtic in tiopan hué huan quincualantijque in lacalera. Quiquitzquitiquisajque Pablo, 
<span class="verse" id="AC21_28">28&#160;</span>tzajtzitataloaya, quilijque: </div>
<div class='p'>—¡Lacames israelitos, xilapalehuican! ¡In se in lacal hual yajtinemi pa mochi cajcapa lamaxtitinemi pampa tehuanten amo ticate cuali! ¡Lamaxtitinemi pa camo quineltocasi in hual Moisés quijtuni pa quichihualosquiaya! ¡Lamaxtitinemi pampa in tiopan hué nican amo unca cuali! ¡Huan noje yihual quichíac catzahualisli, quinhualicac lacames griegos nican calijtic pin lasojli tiopan hué huan yojque quijlacuc! </div>
<div class='p'>
<span class="verse" id="AC21_29">29&#160;</span>Inon quijtujque pampa quitajque nepa pa Jerusalén ca Pablo tocni Trófimo hual yec de Efeso. Quijtujque pampa Pablo quihualicac Trófimo calijtic in tiopan hué, mas que amo quichíac inon. 
<span class="verse" id="AC21_30">30&#160;</span>Yojque mochi in lacalera pin caltilan cualaniloaya, molalujtihualajque, quiquitzquijque Pablo, quihuilanajque pa quiahuac in tiopan hué, huan jan ajnaxcan quintzactiquisajque in lalapujquimes. 
<span class="verse" id="AC21_31">31&#160;</span>Huan quiman motoliniloaya pa quimictilosquiaya Pablo, sequin quilamachiltijque inminlaicanani hué moxtin in guaches len panujtataya, quilijque pampa mochi Jerusalén cualantinemiloaya huan tzajtzitinemiloaya. 
<span class="verse" id="AC21_32">32&#160;</span>Yojque jan ajnaxcan quinhuicac in laicanani hué sequin guaches huan se ome laicananijmes, molalujque pa temuán (temuayan) capa cualantinemiloaya. Huan quiman in judíos quinmitajque in laicanani hué huan in guaches, mocahuajque quihuitequijque Pablo. 
<span class="verse" id="AC21_33">33&#160;</span>Ajsic in laicanani hué, latilanic pa iguaches quiquitzquilosquiaya Pablo huan pa quilpilosquiaya ca teposli. Cuaquinon quilajlanic pampa aqui yihual huan len amo cuali quichíac. 
<span class="verse" id="AC21_34">34&#160;</span>Tzajtzijque chicahuac in lacalera, quijtujque míac, huan pampín in laicanani hué amo huil quimatiaya neli leca tzajtzitinemiloaya yehuanten. Yojque quinmilic iguaches pa quihuicalosquiaya Pablo pa calijtic inmincalimes in guaches. 
<span class="verse" id="AC21_35">35&#160;</span>Huan quiman ajsijque pa in lalejculonijmes (in escalera) ca Pablo, in guaches quipialoaya pa quimamalosquiaya pampa in judíos niman cualaniloaya, quinectataloaya quiquitzquilo Pablo oc sejpa. 
<span class="verse" id="AC21_36">36&#160;</span>Pampín quintocaloaya in guaches, quintzajtzilijtiahuiloaya: </div>
<div class='p'>—¡Xicmictican! </div>
<div class='s'>Pablo quinnotza in lacalera pa monapatis </div>
<div class='p'>
<span class="verse" id="AC21_37">37&#160;</span>Jan axcan quiman yahuiloaya quihuicalo pa inmincali in guaches calijtic, Pablo quinotzac in laicanani hué, quilic: </div>
<div class='p'>—¿Tichmacahuiltía pa nimitzilis len? </div>
<div class='p'>In laicanani hué quilic: </div>
<div class='p'>—Tehual ¿ticmati tilajtúa griego? 
<span class="verse" id="AC21_38">38&#160;</span>Cuaquín tiunca in lacal egipcio hual quipehualtic se moanalisli quipía sequin mesli. Huan quinhuicac nahui mil inminlacames inminlanechiculisli in lamictinijmes, quinhuicac ca capic amaqui chanti. </div>
<div class='p'>
<span class="verse" id="AC21_39">39&#160;</span>Pablo quinanquilic: </div>
<div class='p'>—Amo niunca in se. Nehual nilacal judío huan nilacatic pa in caltilan Tarso. In amo se caltilan tipichin nepa pin lalticpan Cilicia huan nepa nichantiaya. Xichmacahuilti pa niquinnotzas in lacalera. </div>
<div class='p'>
<span class="verse" id="AC21_40">40&#160;</span>Cuaquín in laicanani hué quimacahuiltic pa lajtusquiaya Pablo, huan yojque Pablo moquetzac pa in escalera. Quinchihuilic in judíos se lanextilisli ca imajma pa mocahualosquiaya. Cuaquín quiman yajmo mocaquic nindeno, quinnotzac Pablo ca lajtol hebreo, quinmilic:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>—Lacames nocnían huan notajtzitzían, xijcaquican axan len nía niquijtúa pa nimonapatis. </div>
<div class='p'>
<span class="verse" id="AC22_2">2&#160;</span>Cuaquín quiman quicaquijque Pablo quinlaquetzilijtataya ca inminlajtol hebreo, yehuanten niman míac mocahuajque. 
<span class="verse" id="AC22_3">3&#160;</span>Huan Pablo quinmilijtíac: </div>
<div class='p'>—Nehual nilacal israelito, nilacatic pa in caltilan Tarso pin lalticpan Cilicia. Ma yoje, nimoscaltic nican Jerusalén capa níac pin cali capa monextililo pin caltilan nican, huan Gamaliel yec nolamaxtini. Yihual nechlamaxtiaya yojque chicahuac pa nicneltocasquiaya in lajtomes hual techmacajque totajtzitzían, in lajtomes hual Moisés quinmacac totajtzitzían. Itequi ca mochi noyolo nimotoliniaya pa nicchiasquiaya quinami niquijtuaya Dios quinequi. Unca quinami amhuanten axan anquichijtica. 
<span class="verse" id="AC22_4">4&#160;</span>Pa yina nipehuani niquintejtemuni pa niquintojtocasquiaya yehuanten hual quitocalo iojli Jesús, niquintojtocani lacames huan sihuames, niquinquitzquini huan niquintilanini pa quintzacualosquiaya pa calijtic. Jo quema, huan nicnequini pa miquilosquiaya. 
<span class="verse" id="AC22_5">5&#160;</span>Yojque huil anmitzililo noje in tiopista hué huan moxtin inminabuelojmes in judíos hual huelitilo. Nechmacajque amames pa niquinhuiquilisquiaya tocnían judíos hual cate pa Damasco. Níac nepa pa niquintejtemusquiaya yehuanten hual quitocaloaya iojli Jesús. Niahuiaya niquinhualica lailpili nican pa Jerusalén pa quincocoltilosquiaya pa yajmo quitocalosquiaya iojli Jesús. </div>
<div class='s'>Pablo quinpuhuilía quinami quipalac iyolo pan tonali hual in Tata Jesús quinotzac </div>
<div class='r'>(Hch. 9:1‑19; 26:12‑18) </div>
<div class='p'>
<span class="verse" id="AC22_6">6&#160;</span>’Cuaquín cataya quiman ninejnentataya pan ojli huan amo cataya huejca in caltilan Damasco, cataya lacualispan, huan jan ajnaxcan pin cielo nechixpelatiquisac pa noitenco se laixpelalisli niman chicahuac. 
<span class="verse" id="AC22_7">7&#160;</span>Nihuetzic pan lali huan nijcaquic se lajtol nechilic: “Saulo, Saulo, ¿leca tiquintojtocatica yehuanten hual nechneltocalo? Yojque tichtojtocatica nehual.” Huan nehual nicnanquilic: “¿Aqui tehual, Tata?” 
<span class="verse" id="AC22_8">8&#160;</span>Huan nechilic: “Nehual niJesús in nazareteco hual tichtojtocatica.” 
<span class="verse" id="AC22_9">9&#160;</span>Yehuanten hual cataloaya ca nehual quitajque in laixpelalisli. Ma yoje, amo quicaquijque in lajtol hual laquetzaya ca nehual. 
<span class="verse" id="AC22_10">10&#160;</span>Cuaquín niquilic: “¿Len nicchías, Tata?” Huan in Tata nechilic: “Ximoquetza, xía pa Damasco, huan nepa mitzilisi mochi hual ticpías pa ticchías.” 
<span class="verse" id="AC22_11">11&#160;</span>Huan yojque chicahuac cataya in laixpelalisli, amo huil nilachiaya. Pampín nechquitzquilije nomajma huan nechhuicaje pa Damasco yehuanten hual cataloaya ca nehual. </div>
<div class='p'>
<span class="verse" id="AC22_12">12&#160;</span>’Huan cataya se lacal itoca Ananías nepa Damasco. Yihual yec lacal hual itequi lamiaya quichía mochi hual quijtúa tolajtol tehuanten in judíos, huan quijtuloaya moxtin in judíos hual umpa chantiloaya pampa in Ananías yec lacal cuali. 
<span class="verse" id="AC22_13">13&#160;</span>Hualac capa nehual in Ananías, ajsic huan nechilic: “Nocni Saulo, tía tilachía oc sejpa jan axcan.” Huan jan axcan nilachíac huan niquitaya yihual. 
<span class="verse" id="AC22_14">14&#160;</span>Cuaquín nechilic: “In Dios hual quimolancuacuetzilinijme totajtzitzían mitzlajtultic tehual pa yina pa ticmatis len yihual quinequi pa tehual ticchías. Mitzlajtultic pa tiquitas Jesús hual unca melahuac pa iyolo, huan tiquitac. Mitzlajtultic pa tijcaquis ilajtol mitzlaquetzilijtica huan tijcaquic. 
<span class="verse" id="AC22_15">15&#160;</span>Mochi inon mitzpanuc pampa Dios quinequi pa tiquinmilis mochi lacames in hual tiquitac huan tijcaquic. 
<span class="verse" id="AC22_16">16&#160;</span>Huan axcan, ¿leca tihuejcahua? Axan ticpía mochi hual monequi. Ximoquetza huan xicaya lacuayatequili, xicnotza toTata Jesús pa mijchipahuilis molaijlaculisli.” Inon nechilic Ananías. </div>
<div class='s'>Pablo quinmilía quinami Dios quitilanic pa yehuanten hual amo judíos </div>
<div class='p'>
<span class="verse" id="AC22_17">17&#160;</span>’Cuaquín cataya quiman nimocuepac ca niquic pa Jerusalén huan se tonali niclajlantataya Dios pin tiopan hué, nilaxotocac. 
<span class="verse" id="AC22_18">18&#160;</span>Niquitac in Tata Jesús huan nechilic: “Xiejsehui xiquisa nican Jerusalén, amo xihuejcahua, pampa yehuanten nican amo quineltocasi len tiquinmilis nonahuac nehual.” 
<span class="verse" id="AC22_19">19&#160;</span>Huan nehual niquilic: “Tata, ¿amo nechcaquisi? Yehuanten quimatilo pampa nehual niquintzacuani pa calijtic yehuanten hual mitzneltocaloaya, huan niquinhuitequini pin tiopajmes. 
<span class="verse" id="AC22_20">20&#160;</span>Huan quiman quimictije Estéban hual quinahuatijtinemini molajtol, yojque nepa ca yehuanten nicataya huan nicnequiaya pa quimictilosquiaya. Noje niquinlachilic inmintzotzomajli yehuanten hual quimictitataloaya.” 
<span class="verse" id="AC22_21">21&#160;</span>Ma yoje, Jesús nechilic: “Xía, pampa nimitztilanis huejca pa yehuanten hual amo judíos.” </div>
<div class='p'>
<span class="verse" id="AC22_22">22&#160;</span>Jan ca niquic san quicaquiloaya Pablo, huan quiman quinmilic inon inminahuac yehuanten hual amo judíos, tzajtzijque chicahuac, quilijque: </div>
<div class='p'>—¡Ma miqui in se! ¡Amo unca iyaxca pa yultías! </div>
<div class='s'>Pablo ca inminlaicanani hué in guaches </div>
<div class='p'>
<span class="verse" id="AC22_23">23&#160;</span>Tzajtziloaya huan quinquixtiloaya inminahuas, quintzejtzelujtataloaya, yojque quilasaloaya lalpotocli pin ijyecal. 
<span class="verse" id="AC22_24">24&#160;</span>Cuaquinon latilanic in laicanani hué pa quihuicalosquiaya Pablo pa inmincali in guaches calijtic, quinmilic pa quihuitequilosquiaya. Quijtuaya in laicanani hué pampa yojque momachiltilosquiaya leca tzajtziloaya in judíos pa quimictilosquiaya Pablo. 
<span class="verse" id="AC22_25">25&#160;</span>Ma yoje, quiman quilpilijque imajmajuan huan icxihuajmes pa pehualosquiaya quihuitequilo, Pablo quinotzac in laicanani nepa moqueztataya, quilic: </div>
<div class='p'>—¿Tehual unca moyaxca pa ticuitequis se lacal romano hual ayamo latilanije in huelitinijmes pa yes lacocoltili? </div>
<div class='p'>
<span class="verse" id="AC22_26">26&#160;</span>Quiman quicaquic inon, uyac in laicanani capa cataya in laicanani hué, quilic: </div>
<div class='p'>—Quita. ¿Len tía ticchihua? In lacal se romano. </div>
<div class='p'>
<span class="verse" id="AC22_27">27&#160;</span>Hualac ca Pablo in laicanani hué, quilic: </div>
<div class='p'>—Xinechili, ¿tehual tilacal romano? </div>
<div class='p'>Pablo quilic: </div>
<div class='p'>—Jo quema. </div>
<div class='p'>
<span class="verse" id="AC22_28">28&#160;</span>In laicanani hué quinanquilic: </div>
<div class='p'>—Nehual nilacal romano huan niclaxlahuic míac tomin pa yojque inon yes noyaxca. </div>
<div class='p'>Huan Pablo quilic: </div>
<div class='p'>—Nehual nilacatic romano. </div>
<div class='p'>
<span class="verse" id="AC22_29">29&#160;</span>Jan ajnaxcan mijcuanijque yehuanten hual yahuiloaya quihuitequilo Pablo. Huan momajtiaya in laicanani hué noje quiman quimatic pampa Pablo yec lacal romano, pampa yihual quinmilic pa quilpilosquiaya huan quilpijque. </div>
<div class='s'>Pablo inminlaixpan inminlaꞌajuanijmes in judíos </div>
<div class='p'>
<span class="verse" id="AC22_30">30&#160;</span>Cuaquín mostatica quimacahuac Pablo in laicanani hué pampa quinequiaya quimati neli leca quimotexpahuililoaya Pablo in judíos. Latilanic pa monechiculosquiaya in tiopistas huejué ca moxtin in Lanechiculisli Hué. Cuaquinon in laicanani hué quihuicac Pablo pa latzindan huan quilalic ca yehuanten.  </div>
<div class='psalmlabel' id='AC23_0'> 23</div>
<div class='p'>
<span class="verse" id="AC23_1">1&#160;</span>Cuaquín, quiman Pablo mocahuaya quiztataya in lacames pin Lanechiculisli Hué, quinmilic: </div>
<div class='p'>—Lacames nocnían, mojmosta pa yina huan pa axan niyuli ca mosehuilisli ilaixpan Dios, amo nechmotexpahuilía noyolo ilajmatilisli inahuac len unca cuali huan amo cuali. </div>
<div class='p'>
<span class="verse" id="AC23_2">2&#160;</span>Huan in tiopista hué itoca Ananías quinmilic pa quitecualosquiaya Pablo pa icamac yehuanten hual moqueztataloaya inahuac yihual. 
<span class="verse" id="AC23_3">3&#160;</span>Cuaquinon Pablo quinotzac in tiopista hué, quinanquilic: </div>
<div class='p'>—¡Tehual timochijtica quinami lacal niman chipahuac! ¡Dios yahui mitztecua tel! ¡Nepa tiyehuatica pa tilajlanis quinami quijtúa tolajtol! Huan ¿leca tiquinmilía pa nechtecuasi? ¡Tolajtol amo quimacahuiltía inon! </div>
<div class='p'>
<span class="verse" id="AC23_4">4&#160;</span>Yehuanten hual nepa moqueztataloaya quilijque: </div>
<div class='p'>—Tiquihuejuecaltitica in tiopista hué hual Dios quilajtultic. </div>
<div class='p'>
<span class="verse" id="AC23_5">5&#160;</span>Pablo quinnanquilic: </div>
<div class='p'>—Nocnían, amo niquislacuhuaya pampa yihual yec in tiopista hué, pampa Dios ilajtol lajcuiluli quijtúa: “Amo xiquijtu len amo cuali hual cajuas se hual huelitía capa amhuanten.” </div>
<div class='p'>
<span class="verse" id="AC23_6">6&#160;</span>Cuaquín quitac Pablo quinami sequin pin Lanechiculisli Hué quitocaloaya ilamaxtilisli in saduceos huan in oc sequin quitocaloaya ilamaxtilisli in fariseos. Pampa in quitzajtzilic ca lajtol chicahuac yehuanten pin lanechiculisli, quinmilic: </div>
<div class='p'>—Lacames nocnían, nehual nifariseo huan yec fariseo notajtzin. Nechmotexpahuilijticate pampa nehual nicchixtica in tonali quiman tiyulisi oc sejpa ca tocuerpos quiman timiquilo. </div>
<div class='p'>
<span class="verse" id="AC23_7">7&#160;</span>Yojque, pampa Pablo quijtuc inon, pehualoaya molaxililo lajtol in fariseos huan in saduceos, yajmo cataloaya ca se lajtulisli yehuanten. 
<span class="verse" id="AC23_8">8&#160;</span>Cataya pampa quijtulo in saduceos in mijquimes amo yulilo oc sejpa, huan quijtulo pampa amo cate lanahuatinijmes pin cielo huan ijyecames cuajcuali huan amo cuajcuali. Huan quineltocalo in fariseos mochi innojen. 
<span class="verse" id="AC23_9">9&#160;</span>Pampín pehuac se cualanilisli niman hué pin Lanechiculisli Hué huan cuaquinon moquetzajque sequin lamaxtinijmes hual yeje fariseos, quinmilijque chicahuac: </div>
<div class='p'>—Amo tiquitalo nindeno amo cuali ca in lacal. Sinda cuajnesi se espíritu o se ilanahuatini in cielo laquetzac ca yihual, amo quichihuilía nindeno amo cuali ipan tolajtol inon. </div>
<div class='p'>
<span class="verse" id="AC23_10">10&#160;</span>Huan mochihuaya in cualanilisli niman chicahuac. Pampín momajtiaya in laicanani hué pampa huejtica yahuiloaya quicocoltilo Pablo niman míac. Yojque quinmilic pa temusqui in guaches pa quiquixtililosquiaya Pablo capa yehuanten huan pa quihuicalosquiaya pin inmincalimes in guaches. 
<span class="verse" id="AC23_11">11&#160;</span>Huan mostatica pa layúa nesic in Tata ca Pablo, quilic: </div>
<div class='p'>—Amo ximomajti, pampa tía ticnahuatía nolajtol nehual pin caltilan hué Roma quinami noje ticnahuatiaya pa Jerusalén. </div>
<div class='s'>Quichihualo se lajtulisli pa quimictisqui Pablo </div>
<div class='p'>
<span class="verse" id="AC23_12">12&#160;</span>Mostatica quichihuajque in judíos se lajtulisli pa quimictilosquiaya Pablo, moilijque ilaixpan Dios, quilijque: </div>
<div class='p'>—Ma Dios techtilani pa ticayasqui lacocoltili sinda tilacualo o sinda tilaunilo sinda ayamo ticmictijque in Pablo. </div>
<div class='p'>
<span class="verse" id="AC23_13">13&#160;</span>Yojque quijtujque ilaixpan Dios quinami ompuhuali (cuarenta) lacames ca se ome oc sequin lacames hual monechicujque pa quichihuasqui in lajtulisli chicahuac. 
<span class="verse" id="AC23_14">14&#160;</span>Cuaquín uyajque pa in tiopista hué huan inminabuelojmes in judíos, quinmilije: </div>
<div class='p'>—Axan tiquijtujque ilaixpan Dios pa yihual techtilanis pa ticayasqui lacocoltili sinda tilacuasi o sinda tilaunisi sinda ayamo ticmictijque Pablo. 
<span class="verse" id="AC23_15">15&#160;</span>Axcan, amhuanten huan yehuanten in Lanechiculisli Hué xicmachiltican inminlaicanani hué in guaches pampa anquinequi anquilajlanilía Pablo mochi inon oc sejpa huan niman cuali. Xictemachican in laicanani hué pa quihualicas Pablo ca amhuanten. Huan tehuanten ticayasqui lachijchihuali pa ticmictisi Pablo quiman ajsitihualas. </div>
<div class='p'>
<span class="verse" id="AC23_16">16&#160;</span>Ma yoje, quicaquic inon ixolol lacal icni sihual Pablo pampa yahuiloaya quimictilo Pablo. Pampín uyajtiquisac pa inmincali in guaches capa Pablo cataya latzacuali, calaquic, quilamachiltic Pablo. 
<span class="verse" id="AC23_17">17&#160;</span>Huan Pablo quinotzac pa hualas se ilaicanani in guaches, quilic: </div>
<div class='p'>—Xicuica in oquixli pa in laicanani hué, pampa quipía len pa quilamachiltis. </div>
<div class='p'>
<span class="verse" id="AC23_18">18&#160;</span>Yojque in laicanani canac ixolol icni sihual Pablo, quihuicac ca in laicanani hué huan quilic: </div>
<div class='p'>—In latzacuali Pablo nechnotzac pa nihualas ca yihual, nechtemachic pa nimitzhualiquilis in oquixli pampa yihual quipía len pa mitzilis. </div>
<div class='p'>
<span class="verse" id="AC23_19">19&#160;</span>Yojque canac in laicanani hué imajma in oquixli, huan yihual mohuicajque pa capa cataloaya inminhuían, quilajlanic: </div>
<div class='p'>—¿Len unca inon hual ticpía pa tinechmachiltis? </div>
<div class='p'>
<span class="verse" id="AC23_20">20&#160;</span>In oquixli quilic: </div>
<div class='p'>—Axan quichihuaje se lajtulisli in judíos huan yalo mitztemachilo pa ticuicas Pablo mosta pa latzindan pa icali in Lanechiculisli Hué, quil, pa momachiltisi oc sejpa niman cuali inahuac inon hual quimotexpahuilijticate, quil. Ma yoje, islacatilo. 
<span class="verse" id="AC23_21">21&#160;</span>Pampín, tehual amo xicchía quinami quinequilo, pampa cate quinami cuarenta y se, ome lacames yalo anmitzmolatililo pan ojli pa quimictisi Pablo. Quijtuje chicahuac ilaixpan Dios pa quintilanis capa cayasqui lacocoltili sinda lacualo o launilo sinda ayamo quimictije Pablo. Huan axcan cate lachijchihuali huan lachixticate pa ticchías quinami quinequilo. </div>
<div class='p'>
<span class="verse" id="AC23_22">22&#160;</span>Yojque, quilic chicahuac in laicanani hué ixolol icni sihual Pablo, quilic: </div>
<div class='p'>—Amo xiquili amaqui len tilamic tinechlamachiltic. </div>
<div class='s'>Quitilanía Pablo ca in lacal hual huelitía </div>
<div class='p'>
<span class="verse" id="AC23_23">23&#160;</span>Cuaquinon quinnotzac inminlaicanani hué in guaches ome laicananijmes pa hualasqui ca yihual, quinmilic: </div>
<div class='p'>—Xiquinpiacan guaches lachijchihuali pa chicnahui (nueve) horas pa layúa pa yasi pa Cesarea. Anquinmanas dos cientos guaches hual nejnentiasi, setenta guaches hual lejcutiasi pan caballos huan dos cientos guaches hual quinpixtiasi inminteposlimes pa moanalisli. </div>
<div class='p'>
<span class="verse" id="AC23_24">24&#160;</span>Noje latilanic pa quinmanalosquiaya ome caballos pa Pablo noje lejcusquiaya. Latilanic pa quihuicasqui quiyahualujticate pa mochi ojli, huan yojque ajsilosquiaya ca in lacal itoca Felix in huelitini hual cataya pa Cesarea. 
<span class="verse" id="AC23_25">25&#160;</span>Noje in laicanani hué quitilanilic in lacal hual huelitiaya se amal ca yehuanten, huan yojque quijtuc in amal: </div>
<div class='p'>
<span class="verse" id="AC23_26">26&#160;</span>“Claudio Lisias pa in lasojli Tata Huelitini Félix, nimitzpialtía. </div>
<div class='p'>
<span class="verse" id="AC23_27">27&#160;</span>’In lacal quiquitzquije in judíos huan yahuiloaya quimictilo quiman nihualajtiquisac ca noguaches, niquinquixtilic yehuanten quiman nicmatic yihual lacal romano. 
<span class="verse" id="AC23_28">28&#160;</span>Nicnequiaya nicmati in amo cuali hual quichíac hual pampa inon quimotexpahuililoaya. Pampín nicuicac inminlaixpan inminLanechiculisli Hué in judíos. 
<span class="verse" id="AC23_29">29&#160;</span>Nepa niquitac pampa quimotexpahuililoaya inahuac len lajtol hual quijtúa quinami quimolancuacuetzililo inminDios. Amo quimotexpahuililoaya ca len monotzaya pa quimictilosquiaya o pa quitzacualosquiaya pin calijtic. 
<span class="verse" id="AC23_30">30&#160;</span>Huan quiman nechmachiltijque pampa quichihuajque se lajtulisli pa quimictilosquiaya in lacal pan ipampa lacuajcuamanalisli, cuaquín jan axcan nictilanic ca tehual. Noje nilatilanic pa quimotexpahuilisqui pa molaixpan yehuanten hual quimotexpahuililo. Xicaya cuali.” </div>
<div class='p'>Yojque quijtuc in amal. </div>
<div class='p'>
<span class="verse" id="AC23_31">31&#160;</span>Yojque, in guaches canajque Pablo quinami quinmilic in laicanani hué, quihuicajque pa layúa pa Antípatris. 
<span class="verse" id="AC23_32">32&#160;</span>Mostatica yajtiajque ca Pablo in guaches hual lejcutiahuiloaya ca caballos huan mocuectiahuiloaya in oc sequin guaches pa inmincalimes in guaches pa Jerusalén. 
<span class="verse" id="AC23_33">33&#160;</span>Huan in guaches ca caballos ajsijque pa Cesarea huan quimacajque in amal in lacal huelitini (gobernador), noje quitemacajque Pablo ca yihual. 
<span class="verse" id="AC23_34">34&#160;</span>Yojque, quiman Felix, in huelitini, lamic momaxtic in amal, quilajlanic Pablo pa calía lalticpan lacatic. Pablo quinanquilic pampa cataya pin lalticpan Cilicia. 
<span class="verse" id="AC23_35">35&#160;</span>Cuaquín Felix quilic: </div>
<div class='p'>—Nijcaquis len ticpías pa tiquijtus quiman hualasi yehuanten hual mitzmotexpahuililo. </div>
<div class='p'>Cuaquín latilanic pa quilachililosquiaya Pablo pa icali hué hual itoca iPretorio Herodes.  </div>
<div class='psalmlabel' id='AC24_0'> 24</div>
<div class='p'>
<span class="verse" id="AC24_1">1&#160;</span>Panujque macuili tonalijmes, huan temujque pa Cesarea Ananías in tiopista hué ca sequin inminabuelojmes in judíos huan se itoca Tértulo. In Tértulo yec licenciado. Yehuanten quimotexpahuilijque Pablo ca Felix in huelitini. 
<span class="verse" id="AC24_2">2&#160;</span>Quinahuatijque pa hualasquiaya Pablo. Hualac Pablo, huan Tértulo pehuac motexpahuic ca in lacal Felix, quilic: </div>
<div class='p'>—Lasojli Félix, pa tehuanten unca mosehuilisli mojmosta huan tipaquilo pampa axan mochíac niman cuali tolali. 
<span class="verse" id="AC24_3">3&#160;</span>Tihuelitía cuali ca mochi huan pa mochi cajcapa pan ipampa molajmatilisli tehual. Ticanalo mochi inon pampa tehual titejchihuilía. Huan pampín timijsehuilo míac, Tata Huelitini. 
<span class="verse" id="AC24_4">4&#160;</span>Ma yoje, pa camo nimitzmaca míac tequil, nimitztemachía pa tichcaquis jan nadita san, quinami tehual mojmosta tilachihuilía cuali. 
<span class="verse" id="AC24_5">5&#160;</span>Unca pampa tiquitajque in lacal unca quinami se cocolisli. Amo mocahua quimacatinemi tequil pa yajmo cayasi ca se lajtulisli in judíos cajcapa yes chantilo pa mochi in lalticpan. Yihual ilaicanani ilamaxtilisli in Jesús hual chantini pa Nazarét, inminlanechiculisli in nazarenos. 
<span class="verse" id="AC24_6">6&#160;</span>Yihual noje motolintataya pa quijlacusquiaya totiopan hué huan pampín tijquitzquijque. Ticnequiloaya ticchihuililo quinami quijtúa tolajtol. 
<span class="verse" id="AC24_7">7&#160;</span>Ma yoje, hualac Lisias inminlaicanani hué in guaches huan ca niman míac chicahualisli techquixtilic in se. 
<span class="verse" id="AC24_8">8&#160;</span>Quijtuc pampa yehuanten hual quimotexpahuililoaya se quipialoaya pa hualasi ca tehual. Huan sinda ticlajlanis tehual, huil ticmati unca melahuac mochi in hual ticmotexpahuilijticate. </div>
<div class='p'>
<span class="verse" id="AC24_9">9&#160;</span>Huan in judíos hual nepa cataloaya noje quijtujque pampa cataya yojque quinami quijtuc Tértulo. 
<span class="verse" id="AC24_10">10&#160;</span>Cuaquinon in lacal Felix quichihuilic lanextilisli Pablo pa lananquilisquiaya, huan Pablo quilic: </div>
<div class='p'>—Nicmati pampa tehual tihuelitiaya pa tolali axan pa míac xixihuil. Pampín nicpía paquilisli pa nimitzilis len nicchijtataya quiman nechquitzquije. 
<span class="verse" id="AC24_11">11&#160;</span>Jan quipía quinami doce tonalijmes san quiman nipanquisac pa Jerusalén pa nicmolancuacuetzilisquiaya Dios. Tehual huil ticmati unca neli inon. 
<span class="verse" id="AC24_12">12&#160;</span>Yehuanten amo nechitaje niquinlaxilijtataya lajtomes, amo nechitaje nicchijtataya xahuanilisli pa niquincualantis pin tiopan hué huan amo pa oc sequin tiopajmes pin caltilan. 
<span class="verse" id="AC24_13">13&#160;</span>Huan yehuanten amo quimatilo nindeno calica huil mitznextilisi da unca neli inon hual nechmotexpahuililo. 
<span class="verse" id="AC24_14">14&#160;</span>Jan nimitzilía neli inon, nicmolancuacuetzilía iDios totajtzitzían, nictoca iojli Jesús, in ojli hual innojen lacames quijtulo unca se ojli ca lamaxtilisli amo cuali. Huan niquinneltoca mochi innojen hual unca lajcuiluli pa iamames tolajtol huan pin amames hual quinmijcuilujque ilajtunijmes toDios. 
<span class="verse" id="AC24_15">15&#160;</span>Niyuli nicchixtía pa Dios tejchihuilis len yihual quilic neli, yojque quinami quichialo in lacames nican. Huan yojque nicchixtica pampa Dios yahui quinyuliltía oc sejpa yehuanten hual miquije. Yahui quinyuliltía yehuanten hual quineltocalo huan yehuanten hual amo quineltocalo. 
<span class="verse" id="AC24_16">16&#160;</span>Pampín nimotolinía pa nicchías len Dios quita cuali huan len quitalo cuali lacames. Nicchía inon pa camo nechmotexpahuilis noyolo nindeno. 
<span class="verse" id="AC24_17">17&#160;</span>Axan quipía nahui, macuili xixihuil amo nicataya pin Jerusalén. Huan quiman niajsic nepa quipía doce tonalijmes, nicpiaya len pa niquinmacasquiaya nocnían judíos hual amo quipialoaya pa molacualtis. Noje niahuiaya niclali se huendi pin tiopan hué. 
<span class="verse" id="AC24_18">18&#160;</span>Nechitaje pin tiopan hué sequin judíos hual chantilo pin lalticpan Asia. Nechitaje nicchijtataya innojen lachihualisli, nimochipajtataya quinami quijtúa tolajtol. Amo cataloaya lacalera ca nehual huan amo nicchijtataya xahuanilisli. 
<span class="verse" id="AC24_19">19&#160;</span>In judíos asiatecos, innojen cate hual quipialoaya pa nechmotexpahuililosquiaya pa moixpan sinda quijtulo pampa nicchihuaya len amo cuali. 
<span class="verse" id="AC24_20">20&#160;</span>O yehuanten nican ma quijtucan len amo cuali quitaje nicchíac quiman nimoqueztataya inminlaixpan yehuanten pa inLanechiculisli Hué in judíos. 
<span class="verse" id="AC24_21">21&#160;</span>Cuajnesi quinequilo quijtulo pampa nicchíac len amo cuali quiman nitzajtzic nimoqueztataya capa yehuanten, niquintzajtzilic: “Annechmotexpahuilijtica axan pampa nicneltoca yalo yulilo oc sejpa yehuanten hual miquilo”, niquinmilic. </div>
<div class='p'>
<span class="verse" id="AC24_22">22&#160;</span>In Félix quimatiaya míac inahuac ilamaxtilisli iojli Jesucristo. Yojque, quiman quicaquic inon, mocahuac pa lajlanis huan quilamic in lanechiculisli, quinmilijtica: </div>
<div class='p'>—Quiman hualas in laicanani hué Lisias, cuaquín annimitzilis quinami niquita anmotexpahuilisli. </div>
<div class='p'>
<span class="verse" id="AC24_23">23&#160;</span>Cuaquinon Félix quilic in laicanani pa quilachililosquiaya Pablo in guaches. Noje quilic pa quimacahuiltisquiaya Pablo pa quichiasquiaya len quinequisquiaya quichía, san amo huil quisaya pa quiahuac in cali. Huan quilic pa camo quitzacuilisquiaya ilajlasojli Pablo hual quinequiaya quipaxaluili o quichihuili len yes cuali. </div>
<div class='p'>
<span class="verse" id="AC24_24">24&#160;</span>Cuaquín, quiman panujque sequin tonalijmes, hualajque Félix huan isihua itoca Drusila, yihual yec judía. Quinahuatic Félix pa hualasquiaya Pablo pa huil quicaquisquiaya len Pablo quilaquetzilisquiaya pa quimatisquiaya quinami se quineltoca Cristo. 
<span class="verse" id="AC24_25">25&#160;</span>Huan quilaquetziliaya Pablo quinami lacames quipialo pa yesqui melahuac pa inminyolo quinami Dios unca melahuac. Quilaquetziliaya quinami quinequi Dios pa timotzacuilisqui pa camo ticchihuasqui in amo cuali. Quiliaya noje pampa Dios yahui quintojtoca pa quisas ilaixpan yihual yehuanten hual amo quineltocalo. Pampín pehuaya momajti Félix, quilic: </div>
<div class='p'>—Xía nuso axan. Quiman nicpía oc se tonali nimitznotzas pa tihualas ca nehual. </div>
<div class='p'>
<span class="verse" id="AC24_26">26&#160;</span>Noje Félix amo mocahuac pa quichiasquiaya pa Pablo quimacasquiaya tomin pa yojque quimacahuasquiaya. Pampín Félix quinahuatiaya míac tonalijmes pa hualasquiaya Pablo pa laquetzasquiaya ca yihual. 
<span class="verse" id="AC24_27">27&#160;</span>Huan yojque panujque ome xixihuil. Cuaquinon quijcuanijque Félix, yajmo yec lacal hual huelitiaya. Ja umpa quitocac yihual pa huelitis se hual itocaya Porcio Festo. Yihual in huelitini yancuic. Ma yoje, quiman quisaya Félix pa yajmo huelitisquiaya, quinequiaya quinchihuili len hual quixtocaloaya in judíos. Pampín quicahuac Pablo latzacuali calijtic.  </div>
<div class='psalmlabel' id='AC25_0'> 25</div>
<div class='s'>Pablo ilaixpan Festo </div>
<div class='p'>
<span class="verse" id="AC25_1">1&#160;</span>Cuaquinon ajsic Festo pa Cesarea, pehuac yec lacal huelitini pin lalticpan Judea huan quiman panujque ye tonalijmes, quisac nepa Cesarea pa panquisasquiaya pa Jerusalén. 
<span class="verse" id="AC25_2">2&#160;</span>Nepa quitaloaya in tiopistas huejué huan inminhueyenten in judíos. Yehuanten quilamachiltijque pampa quimotexpahuililoaya Pablo, pehuajque quitemachijque Festo pa quinchihuilisquiaya cuali. 
<span class="verse" id="AC25_3">3&#160;</span>Quinequiloaya pa quitilanisquiaya Pablo pa Jerusalén. Huan umpa pan ojli sequin judíos yahuiloaya quinapachilo pa quimictilosquiaya quiman panuaya. 
<span class="verse" id="AC25_4">4&#160;</span>Ma yoje, quinnanquilic Festo, quinmilic: </div>
<div class='p'>—In Pablo yahui mocahua latzacuali pa Cesarea, huan nehual amo nía nihuejcahua pa nimocuepas ca umpic. 
<span class="verse" id="AC25_5">5&#160;</span>Pampín, yehuanten hual quipialo in lahueliltilisli capa amhuanten ma temucan ca nehual pa Cesarea. Cuaquinon sinda unca len amo cuali hual quichíac in lacal, nepa ma quimotexpahuilican. </div>
<div class='p'>
<span class="verse" id="AC25_6">6&#160;</span>Mocahuac in Festo nepa pa Jerusalén jan se ocho o diez tonalijmes san, cuaquinon mocuepac pa Cesarea. Nepa ajsic huan mostatica molalic pa iicpali hué in lacal hual huelitía, latilanic pa canalosquiaya Pablo. 
<span class="verse" id="AC25_7">7&#160;</span>Quiman hualac Pablo, moquetzajque itenco moxtin in judíos hual quisajque ca Festo nepa Jerusalén huan temujque pa Cesarea. Quimotexpahuilijque Pablo ca míac lachihualisli amo cuajcuali huan huejué. Ma yoje, amo huil quinextiloaya yehuanten sinda quijtuloaya melahuac. 
<span class="verse" id="AC25_8">8&#160;</span>Cuaquín Pablo lajtuc pa quinnextilisquiaya pampa amo quichíac nindeno amo cuali, quinmilic: </div>
<div class='p'>—Amo nicchíac nindeno hual inminlajtol in judíos amo techmacahuiltía pa ticchihuasi. Amo nicchíac nindeno amo cuali pin tiopan hué, amo nicchíac nindeno hual ilajtol in hué romano amo techmacahuiltía pa ticchihuasi. </div>
<div class='p'>
<span class="verse" id="AC25_9">9&#160;</span>Festo quinequiaya quinchihuili len hual quinnextilisquiaya in judíos pampa yihual quinequisquiaya quinpaquilti. Pampín quilajlanic Pablo, quilic: </div>
<div class='p'>—¿Ticnequi tipanquisa pa Jerusalén, pa nimitzcaquis umpa quinami tilananquilis inahuac inon calica mitzmotexpahuililo? </div>
<div class='p'>
<span class="verse" id="AC25_10">10&#160;</span>Huan Pablo quilic: </div>
<div class='p'>—Nimoqueztica inminlaixpan in huelitini romano hual quipía ilahueliltilisli in hué nepa Roma. Unca nican capa nicpía pa niyes lacaquili huan amo pa Jerusalén. Yojque unca quinami quijtúa in lajtol. In judíos amo niquinchihuilic nindeno amo cuali, quinami tehual noje ticmati cuali. 
<span class="verse" id="AC25_11">11&#160;</span>Sinda nicchíac len hual nechahuilúa pa nimiquis, cuaquín amo nimonapatis, ma nechmictican. Ma yoje, sinda amo unca melahuac len quijtulo nechmotexpahuilijticate, cuaquín amaqui huil nechtemaca ca yehuanten. Nehual nimotemacas ca Cesar inminhué in romanos, nicnequi pa yihual nechcaquis. </div>
<div class='p'>
<span class="verse" id="AC25_12">12&#160;</span>Cuaquín laquetzac Festo ca ilacames ilanechiculisli, huan cuaquín quinanquilic Pablo, quilic: </div>
<div class='p'>—Ticnequi timotemaca ca Cesar in hué. Pampa inon, ca Cesar tías. </div>
<div class='s'>Festo quilaquetzilía in hué Agripa quinami quimotexpahuililo Pablo </div>
<div class='p'>
<span class="verse" id="AC25_13">13&#160;</span>Panujque sequin tonalijmes, hualajque pa Cesarea inminhué in judíos hual itocaya Agripa huan icni sihual itocaya Berenice, hualajque pa quipialtisqui in hué lacal Festo. 
<span class="verse" id="AC25_14">14&#160;</span>Quiman cayajque nepa sequin tonalijmes, Festo quilaquetzilic Agripa quinami quimotexpahuililoaya Pablo, quilic: </div>
<div class='p'>—Unca se lacal latzacuali hual Félix quicahuac nican quiman quisac pa yajmo yes huelitini. 
<span class="verse" id="AC25_15">15&#160;</span>Quiman níac pa Jerusalén, quimotexpahuilije in tiopistas huejué huan inminabuelojmes in judíos, quitemachijtataloaya pa nictilanisquiaya pa miquis. 
<span class="verse" id="AC25_16">16&#160;</span>Yehuanten niquinnanquilic pampa tolajtol tehuanten romanos amo quimacahuiltía pa quitilanisi se lacal quinami quinequilo yehuanten hual quimotexpahuililo. Romanos —quilic Festo—, quipehualtilo in lajlanilisli quimacatica tonali pa moitasi lanechiculi yehuanten moxtin, pa cayas in se inminlaixpan yehuanten hual quimotexpahuililo. Yojque in se huil monapatía de len quimotexpahuililo. 
<span class="verse" id="AC25_17">17&#160;</span>Pampín tihualaje ca niquic huan amo nihuejcahuac pa nicpehualtis in lajlanilisli. Cataya mostatica nimolalic pa noicpali pa laꞌajuani huan nilatilanic pa canasi in lacal. 
<span class="verse" id="AC25_18">18&#160;</span>Huan quiman moqueztataloaya in lacal inminlaixpan yehuanten, amo quimotexpahuilijque ca nindeno hual niquijtuaya yehuanten yahuiloaya quimotexpahuililo. Amo cataya len quinami se hué lachihualisli amo cuali. 
<span class="verse" id="AC25_19">19&#160;</span>Jan quimotexpahuililoaya inahuac len quinami quimolancuacuetzililo inminDios san. Laqueztataloaya inahuac se hual itoca Jesús hual miquic, huan quijtúa Pablo neli pampa yuli. 
<span class="verse" id="AC25_20">20&#160;</span>Yojque nehual amo nicmatiaya quinami huil niclajlanisquiaya len quinami inon. Pampín niclajlanic Pablo sinda cuajnesi quinequiaya yahui pa Jerusalén, pa umpa yesquiaya lacaquili inminyampa yehuanten. 
<span class="verse" id="AC25_21">21&#160;</span>Ma yoje, quilic Pablo pampa yahuiaya motemaca ca in hué Cesar pa yihual quicaquisquiaya quinami Pablo yahuiaya monapati. Cuaquín nilatilanic pa quipialosquiaya nican. Quiman panusi sequin tonalijmes huil nictilanis ca Cesar Augusto in hué. </div>
<div class='p'>
<span class="verse" id="AC25_22">22&#160;</span>Agripa quinanquilic Festo, quilic: </div>
<div class='p'>—Nehual noje nicnequisquiaya nijcaqui len quijtúa in lacal. </div>
<div class='p'>Festo quilic: </div>
<div class='p'>—Mosta tijcaquis lajtus. </div>
<div class='p'>
<span class="verse" id="AC25_23">23&#160;</span>Yojque mostatica hualajque Agripa huan Berenice in omente lalaquentili cualtichin, huan quintocatihualaloaya moxtin oc sequin cualtichin se itepotzcon oc se. Calaquijque pa se calijtic hué capa monechicunijme in huejueyenten. Calaquijque ca yehuanten in inminlaicananijmes huejué in guaches huan inminhuejueyenten in caltilan Cesarea. Cuaquinon latilanic Festo pa quihualicalosquiaya Pablo. 
<span class="verse" id="AC25_24">24&#160;</span>Quiman ajsic Pablo, cuaquín Festo quinmilic: </div>
<div class='p'>—Hué Agripa huan anmoxtin lacames hual anunca nican ca tehuanten, anquiztica in se hual inahuac yihual moxtin in judíos pa Jerusalén huan nican nechlaquetzilije. Quimotexpahuililoaya huan quilijtinemiloaya pampa yajmo unca iyaxca pa yultías. 
<span class="verse" id="AC25_25">25&#160;</span>Ma yoje, nehual amo niquitiliaya se lachihualisli amo cuali hual cahuiluaya pa yes latilanis pa miquis. Jan yoje yihual ihuían quinequiaya motemaca ca in hué Cesar pa yihual quicaquiltisquiaya. Pampín nimolalic pa nictilanisquiaya in lacal ca in hué. 
<span class="verse" id="AC25_26">26&#160;</span>Ma yoje, nican neli nimoitas amo nicmaztica len lajtol pa niquijcuiluilis in Tata Hué Cesar pa nicmachiltis leca nictilanijtica ca yihual. Pampa inon nicualica in se pa anmolaixpan pa anquicaquis. Huan pa molaixpan, Hué Agripa, nicualica ca niman míac lanequilisli pa yojque, cuajnesi quiman ticlajlanis yihual, nehual nicpías len niquijcuiluilis in hué Cesar leca nictilanilijtica in lacal. 
<span class="verse" id="AC25_27">27&#160;</span>Niquijtúa inon pampa niquijtúa ninesis quinami se hual amo laijnamiquía cuali sinda nictilanis se lailpili ca in hué huan amo huil niclamachiltía ca lajtol neli leca quimotexpahuilijticate in judíos. </div>
<div class='p'>Yojque quijtuc Festo.  </div>
<div class='psalmlabel' id='AC26_0'> 26</div>
<div class='s'>Pablo ilaixpan in hué Agripa </div>
<div class='p'>
<span class="verse" id="AC26_1">1&#160;</span>Cuaquinon Agripa quilic Pablo: </div>
<div class='p'>—Timitzmacahuiltiticate pa timonapatis tehual, xilajtu. </div>
<div class='p'>Cuaquinon quixilanic Pablo imajma, quichíac lanextilisli, pehuaya lajtu yojque, quinmilic: </div>
<div class='p'>
<span class="verse" id="AC26_2">2&#160;</span>—Tata Hué Agripa, nimoiztica ca paquilisli axcan pampa tichmacahuiltitica pa nimonapatis pa molaixpan inahuac mochi inon hual nechmotexpahuilijticate in judíos. 
<span class="verse" id="AC26_3">3&#160;</span>Huan amo in san. Noje nicpía paquilisli pampa tehual tiquinmati mochi innojen lachihualisli huan innojen lajtomes hual quinneltocalo in judíos, huan ticmati mochi hual inahuac inon molaxililo lajtomes. Pampín nimitztemachía pa tichcaquis huan pa camo tisiahuis quiman tichcactica. </div>
<div class='s'>Pablo quinmilía quinami yulini quiman ayamo quiximatic Cristo </div>
<div class='p'>
<span class="verse" id="AC26_4">4&#160;</span>’Moxtin in judíos —quilic Pablo—, quimatilo quinami niyulini quiman nicataya muachito huan quiman nimoscaltitataya. Quimatilo inon yehuanten hual yulilo capa nilacatic huan quimatilo yehuanten hual yulilo pa Jerusalén. 
<span class="verse" id="AC26_5">5&#160;</span>Sinda quinequiloaya mitzililo, huil mitzililoaya pampa nehual nifariseo huan niyulini quinami yulilo in fariseos. Quichihualo in fariseos quinami monequi pa quichihuasi innojen lachihualisli hual cate quinami ticmolancuacuetzililo Dios. Amo yojque míac quichihualo in oc sequin judíos. 
<span class="verse" id="AC26_6">6&#160;</span>Huan axcan nechmotexpahuilijticate. Huan ¿leca? Unca pampa nicchixtica inon hual Dios neli quinmilic totajtzitzían pampa yihual yahuiaya quinmaca. Huan inon unca hual nicchixtica, Dios yahui quinyuliltía in mijquimes. 
<span class="verse" id="AC26_7">7&#160;</span>Huan inon quichixticate moxtin inminmiahuimes in doce totajtzitzían tehuanten hual ilacames Israel, quichixticate pampa quinequilo yulilo oc sejpa. Pampín quimolancuacuetzililo Dios huan quitequipanuililo yihualitonali, pa semilhuil huan pa layúa. Huan Tata Hué Agripa, nehual noje nicchixtica Dios yahui nechyuliltía. Huan pampa in, in judíos nechmotexpahuilijticate axcan, in nimitzilía Tata Hué Agripa. 
<span class="verse" id="AC26_8">8&#160;</span>Huan ¿leca anquijtúa laijtic amhuanten pampa Dios amo quipía chicahualisli pa quinyuliltis yehuanten hual miquije? </div>
<div class='s'>Pablo quijtúa quinami quintojtocani in laneltocanijmes </div>
<div class='p'>
<span class="verse" id="AC26_9">9&#160;</span>’Nehual, amo quipía míac xixihuil quiman niquijtuni pampa nicpiaya pa niquinchihuilisquiaya míac amo cuali yehuanten hual quineltocalo Jesús in nazareteco. Nicnequiaya pa yajmo laquetzalosquiaya len lajtol inahuac yihual. 
<span class="verse" id="AC26_10">10&#160;</span>Nicchíac inon pa Jerusalén. Niquintzacuac míac ilaneltocanijmes pa calijtic, nicanac inminlatilanilisli in tiopistas huejué. Huan noje, quiman latilaninijme pa yesquiaya lamictili se laneltocani, nehual noje niquinmacani nolajtol pa yesquiaya lamictili. 
<span class="verse" id="AC26_11">11&#160;</span>Huan pa mochi in tiopajmes cataloaya míac tonalijmes quiman niquincocoltini in laneltocanijmes, niquinchihualtini lahuejuecaltilisli pa quijtusi pampa Jesús amo unca Dios. Nicualanini ca yehuanten niman chicahuac, quema, huan niahuini pa oc sequin caltilan pa niquintojtocasquiaya. </div>
<div class='s'>Pablo quinpuhuilía oc sejpa quinami pehuac quineltocac Cristo </div>
<div class='r'>(Hch. 9:1‑19; 22:6‑16) </div>
<div class='p'>
<span class="verse" id="AC26_12">12&#160;</span>’Yojque nicchijtinemini huan cataya se tonali niahuiaya pa Damasco pa niquinquitzquisquiaya moxtin laneltocanijmes nepa pa niquinhuicasquiaya lailpili pa Jerusalén. Nicpiaya se amal pa nicchiasquiaya inon ca ilahueliltilisli in tiopista hué. 
<span class="verse" id="AC26_13">13&#160;</span>Cataya lacualispan, Tata Hué Agripa, huan niquitac se lahuilisli niman chicahuac, laixpelatiquisac pin cielo. Amo quiman huil lahui in tonali quinami in lahuilisli. Nechixpelac notenco huan quinmixpelac yehuanten hual yahuiloaya ca nehual. 
<span class="verse" id="AC26_14">14&#160;</span>Timoxtin tihuetzije pan lali huan nehual nijcaquic se lajtutataya ca lajtol hebreo, nechilic: “Saulo, Saulo, ¿leca tiquintojtocatica yehuanten hual nechneltocalo? Yojque tichtojtocatica nehual. Unca len chicahuac pa tehual. Tiquinami se buey hual quitecua in latzopinijquil ca icxían.” 
<span class="verse" id="AC26_15">15&#160;</span>Huan niquilic: “¿Aqui tehual, Tata?” Huan in Tata nechilic: “Nehual niJesús hual tichtojtocatica. 
<span class="verse" id="AC26_16">16&#160;</span>Axan, ximoquetza ca mocxihuajmes. Nimitzmonextilic tehual pampa nimitzlajtultic pa tichtequipanuilis. Tía tiquinlaquetzilijtinemi lacames in quinami tichitac axcan. Noje tichitas ca oc sequin tonalijmes huan ticpías pa tiquinlaquetzilis lacames hual nimitznextilis umpa. 
<span class="verse" id="AC26_17">17&#160;</span>Nimitzquixtilis pin polehuilisli quiman tiunca ca judíos huan ca yehuanten hual amo judíos pa camo mijchihuilisi len quinequisi mijchihuilisi. 
<span class="verse" id="AC26_18">18&#160;</span>Unca ca yehuanten hual amo judíos capa nimitztilanis pa quimatisi len quinequi quijtúa Dios ilajtol. Nimitztilanis pa tiquinmilis pa mocahuasi pa canasi iojli laticumac Satanás, pa tiquinmilis pa canasi iojli Dios capa lajtica, pa camo quineltocasi Satanás huan pa quineltocasi Dios. Nimitztilanis ca yehuanten pa tiquinmilis pampa Dios quinpujpuhuas yehuanten inminlaijlaculisli. Yojque quipiasi in hual nía niquinmaca moxtin yehuanten hual niquinlajtultía, hual nechneltocalo.” Inon nechilic Jesús. </div>
<div class='s'>Pablo quineltoca len quilic Jesús </div>
<div class='p'>
<span class="verse" id="AC26_19">19&#160;</span>’Yojque, Tata Hué Agripa, nicneltocac len nechilic Jesús quiman nechnotzac nepa pin cielo. 
<span class="verse" id="AC26_20">20&#160;</span>Jo quema, nipehuac niquinlaquetzilijtataya yehuanten hual chantiloaya pa Damasco in hual niquitac. Niquinmilic pa quipalalosquiaya inminyolo pa pehuasi laijnamiquisi quinami yihual Dios huan pa canalosquiaya iojli Dios. Niquinmilic pa quichihualosquiaya len quinnextilisquiaya moxtin pampa axan quipalaje inminyolo. Cuaquín, panuc inon, nicchíac yojque pa Jerusalén, cuaquinon pa mochi in lali Judea. Noje niquinmilic inon yehuanten hual amo judíos. 
<span class="verse" id="AC26_21">21&#160;</span>Pampín nechquitzquije in judíos pin tiopan hué, motoliniloaya pa nechmictilosquiaya. 
<span class="verse" id="AC26_22">22&#160;</span>Ma yoje, nechpalehuiaya Dios nepa in tonalijmes huan axan nican. Yoje in tonali niyuli niquinlaquetzilijtía in lamachiltilisli cuali ca lacames tijtipichin huan lacames huejué. Jan niquinmilía san inon hual Dios ilajtunijmes huan Moisés quijtunijme pa yina pampa yahuiaya panu. 
<span class="verse" id="AC26_23">23&#160;</span>Quijtunijme pampa quipiaya panusquiaya lacocoltilisli in Cristo, quipiaya pa miquisquiaya. Quijtunijme pampa yihual yesquiaya hual quipehualtiaya moxtin hual miquije huan mocuepaje yulije pa camo miquisi oc sejpa. Yojque Cristo quinnextilisquiaya in judíos huan yehuanten hual amo judíos pampa neli yulisi oc sejpa yehuanten hual miquilo. Inon unca in lanahuatilisli hual quinlahuilía lacames inminyolo. </div>
<div class='s'>Pablo motolinía pa quiyamanilis iyolo Agripa pa quineltocas Jesús </div>
<div class='p'>
<span class="verse" id="AC26_24">24&#160;</span>Quiman quijtuc Pablo innojen lajtomes pa monapatisquiaya, quitzajtzilic Festo ca lajtol chicahuac, quilic: </div>
<div class='p'>—¡Amo ticpía laijnamiquilisli, Pablo, pampa ticmonextilic niman míac! ¡Pampín axan timochíac se hual amo quipía laijnamiquilisli! </div>
<div class='p'>
<span class="verse" id="AC26_25">25&#160;</span>Pablo quinanquilic: </div>
<div class='p'>—Amo niunca yojque, Tata Festo. Neli niquijtutica inon ca lajtomes hual unca melahuac hual moxtin quimatilo len quinequilo quijtulo. 
<span class="verse" id="AC26_26">26&#160;</span>Nican unca in hué huan amo nimomajtía niquijtúa inon ilaixpan yihual, pampa yihual quimati cuali in hual niquijtutica. Nehual niquijtúa neli pampa yihual cajsiaya lamachiltilisli inahuac in hual panuaya. Inon hual niclaquetzilijtica amo panuaya capa cataya lalatili. 
<span class="verse" id="AC26_27">27&#160;</span>Tehual, Tata Hué Agripa, ¿ticneltoca len Dios quijtuc pan inminpampa ilajtunijmes? Nicmati pampa tehual ticmati in unca jan quinami annimitzilic. </div>
<div class='p'>
<span class="verse" id="AC26_28">28&#160;</span>Huan Agripa quilic Pablo: </div>
<div class='p'>—Pan se nadita ticnequi tijsulahua pa nimochihuas se hual quineltoca Cristo. </div>
<div class='p'>
<span class="verse" id="AC26_29">29&#160;</span>Huan Pablo quinanquilic: </div>
<div class='p'>—Nictemachía Dios pa quinequis pa ticneltocas Cristo, pa tiyes quinami nehual, ma ye pan se nadita, ma ye pan míac tonalijmes. Huan in hual nictemachía Dios pa tehual, noje nictemachía pa moxtin nican hual nechcacticate axcan. Jan annimitzilía san amo nicnectica pa anyesquiaya lailpili quinami nehual. </div>
<div class='p'>
<span class="verse" id="AC26_30">30&#160;</span>Ca inon laquisac lajtuc Pablo, huan moquetzac in hué, cuaquinon moquetzajque Festo in lacal huelitía huan Berenice huan yehuanten hual nepa cataloaya. 
<span class="verse" id="AC26_31">31&#160;</span>Quiman mohuicajque, laqueztiahuiloaya se ca oc se, quililoaya: </div>
<div class='p'>—Amo quichíac in lacal nindeno hual cahuilúa pa yes lamictili, huan amo cahuilúa pa yes latzacuali pa calijtic. </div>
<div class='p'>
<span class="verse" id="AC26_32">32&#160;</span>Huan Agripa quilic Festo: </div>
<div class='p'>—Tehuanten huil ticmacahualoaya in lacal sinda amo quinequiaya motemaca ca in hué Cesar.  </div>
<div class='psalmlabel' id='AC27_0'> 27</div>
<div class='s'>Quitilanilo Pablo pa Roma </div>
<div class='p'>
<span class="verse" id="AC27_1">1&#160;</span>Quiman quilalijque pa quitilanilosquiaya Pablo pa in lali Italia capa unca in caltilan hué Roma, nehual Lucas huan yihual tiajque. Quitemacajque Pablo huan oc sequin lacames lailpili ca se laicanani itoca Julio. Yihual yec ilaicanani inminlanechiculisli in guaches itoca iBatallón Augusto. 
<span class="verse" id="AC27_2">2&#160;</span>Tilejcujque pan se barco hual quisaya pin caltilan Adramitio capa barcos quisalo huan moquetzalo. Amo yahuiaya huejcahua pa quisas nepa Cesarea huan yahuiaya panu pa atenco in lalticpan Asia, nepa cataloaya sequin caltilan capa calaquilo barcos. Noje ca tehuanten yahuiaya yahui Aristarco hual lacatic pa Tesalónica pin lali Macedonia. 
<span class="verse" id="AC27_3">3&#160;</span>Mostatica tiajsijque pa Sidón capa calaquilo in barcos huan nepa Julio cataya niman cuali ca Pablo, quichihuilic se cuali hué. Quimacahuiltic pa yas capa ilajlasojli pa Sidón pa yehuanten quichihuililosquiaya mochi hual monequiaya pa quipiasquiaya. 
<span class="verse" id="AC27_4">4&#160;</span>Cuaquín quiman tiquisajque nepa Sidón, amo ijyecaya quinami quinequiaya yahui in barco. Pampín tipanujque pan norte in lali Chipre hual unca lajco pin al huejcalan. Yojque yajmo míac techpitzaya in ijyecal. 
<span class="verse" id="AC27_5">5&#160;</span>Panujtiahuiaya tobarco pin al huejcalan capa amo huejca cataloaya in lalticpan Cilicia huan in lalticpan Panfilia. Cuaquinon tiajsijque pa Mira pin lali itoca Licia. </div>
<div class='p'>
<span class="verse" id="AC27_6">6&#160;</span>Huan umpa quitac in laicanani se barco hual quisac nepa pin caltilan hué Alejándria capa calaquilo barcos, yahuiaya pa Italia. Techlejcultijque pin barco, cuaquinon tiquisajque tinejnentiajque ca in barco. 
<span class="verse" id="AC27_7">7&#160;</span>Tiyahuiloaya yulito sequin tonalijmes huan ca míac latolinilisli tiajsijque ilaixpan capa itoca Gnido. Amo techmacahuiltiaya in ijyecal pa tiajtiahuilosquiaya capa ticnequiloaya. Pampín ticmalinajque in barco nadita pa tiajsisqui pa in sur in lali itoca Creta hual unca lajco pin al huejcalan. Huan tipanujque in atenco in lali capa cataya in caltilan Salmón. 
<span class="verse" id="AC27_8">8&#160;</span>Huan umpa ca latolinilisli tipanuloaya pa in sur in lali Creta huan ca nadita tihualajque pa capa itoca Buenos Puertos, capa in caltilan Lasea amo cataya huejca. </div>
<div class='p'>
<span class="verse" id="AC27_9">9&#160;</span>Axcan quipiaya míac tonalijmes quiman tiquisajque nepa Cesarea. Noje cataya cuajnesi polehuilisli sinda tialosquiaya ca barco, pampa axcan panuc in tonali quiman mosahualo in judíos, huan quiman panuc in tonali yahuiaya pehua majcoquía míac in al huejcalan. Pampín Pablo quinlaquetzilic pampa moitalosquiaya pin polehuilisli hual yahuiaya panu, quinmilic: </div>
<div class='p'>
<span class="verse" id="AC27_10">10&#160;</span>—Lacames, niquijtúa pampa cayas polehuilisli huan míac xitinilisli pa in hual ticmantialo pin barco sinda tiquisasi nican. Huan noje ticayasi tehuanten pin polehuilisli, cuajnesi timoatoctisi noje. </div>
<div class='p'>
<span class="verse" id="AC27_11">11&#160;</span>Ma yoje, inminlaicanani in guaches amo quinequiaya quicaqui in hual quijtuc Pablo. Quinequiaya quicaqui in hual quilijque yihual hual quinejnemiltiaya in barco huan yihual iteco in barco. 
<span class="verse" id="AC27_12">12&#160;</span>Cuaquín yehuanten in míac lacames quilalijque pa quisalosquiaya nepa. In caltilan capa cataloaya amo cataya cuali pa panulosquiaya in mesli quiman cayasquiaya secuisli, pampa mojmosta ijyecasquiaya huan quichiasquiaya sehua. Pampín, sinda cuajnesi huil, yahuiloaya ajsilo pa Fenece pa panulosquiaya nepa in tonalijmes quiman cayasquiaya secuisli. In cataya se caltilan capa huil calaquiloaya in barcos huan cataloaya latzacuali in ijyecames. San ijyecasquiaya pin noroeste huan pin suroeste. </div>
<div class='s'>Pehua ijyeca chicahuac pin al huejcalan </div>
<div class='p'>
<span class="verse" id="AC27_13">13&#160;</span>Cuaquinon quiman pehuac ijyecac yulito pin sur, quijtujque pampa cataya in ijyecal hual quinectataloaya. Yojque quiquixtijque in teposli etic pin al, quilalic pin barco, cuaquinon techhuicaya in barco capa amo cataya huejca iatenco in lali Creta. 
<span class="verse" id="AC27_14">14&#160;</span>Ma yoje, panuc je nadita, pehuac ijyecac chicahuac pa Creta huan cajsic in ijyecal in barco, cataya in ijyecal hual quitocayaltilo in Norestero. 
<span class="verse" id="AC27_15">15&#160;</span>Yojque ijyecac chicahuac pan barco, pampín in barco amo huil quixnamiquiaya in ijyecal. Pampín, ticpiajque pa ticmacahuiltilosquiaya pa in ijyecal quihuicasquiaya in barco. 
<span class="verse" id="AC27_16">16&#160;</span>Huan quiman tipanuloaya pa itepotzcon se lali tipichin itoca Clauda lajco pin al huejcalan, in lali quitzacuiliaya pa camo míac techhuitequisquiaya chicahuac in ijyecal. Yojque huil ca tolinilisli ticajcoquijque pin barco in barquito hual tictilantiahuiloaya pa tolaltepotzcon. 
<span class="verse" id="AC27_17">17&#160;</span>Quiman ticajcoquijque in barquito, pehualoaya quilalilo paxas lachihuali ca mecames huejué, quilalililoaya lajco pan in barco pa camo mocaxanisquiaya icuahuimes in barco. Momajtiloaya pampa quijtuloaya in barco yahuiaya ajsi pa se laxitinijcal pin al huejcalan capa cataya míac xali, in laxitinijcal itoca in Sirte. Pampín quitemuhuijque in tzotzomajli telahuac pa camo quihuicasquiaya in barco in ijyecal pan in xali capa amo cataya huejcalan in al. Yojque quimacahuiltijque in barco pa lanilusquiaya san, in ijyecal huan in al quihuicaloaya in barco. 
<span class="verse" id="AC27_18">18&#160;</span>Mostatica amo mocahuaya pa quihuicasquiaya cajcapa in barco in ijyecal huan in al, pampín pehualoaya quilasalo yehuanten in lamamajquil pin al huejcalan pa mocahuasquiaya amo niman etic in barco. 
<span class="verse" id="AC27_19">19&#160;</span>Huan quiman quipiaya ye tonalijmes quiman tiquisajque nepa Creta, pehuajque quilasajque pa al innojen teposlimes huan cuahuimes calica tequipanuloaya pin barco, quinlasajque ca inminmajmajuan yehuanten. 
<span class="verse" id="AC27_20">20&#160;</span>Quipiaya míac tonalijmes amo nesiloaya in tonali huan in luceros (silalimes), huan mochi tonali techhuitequiaya in ijyecal chicahuac. Yojque yajmo ticchialoaya nindeno, yajmo tiquijtujque pampa timoquixtililosquiaya pin polehuilisli. </div>
<div class='p'>
<span class="verse" id="AC27_21">21&#160;</span>Huan quipiaya míac tonalijmes amo tilacualoaya. Cuaquinon moquetzac Pablo lajco capa yehuanten, quinmilic: </div>
<div class='p'>—Lacames, cataya cuali sinda annechcaquiaya nepa pa Creta quiman annimitzilic pampa yahuiaya caya polehuilisli sinda tiquisalosquiaya nepa. Sinda amo tiquisaloaya, amo tiquinpoluloaya mochi innojen hual tiquinpoluje. 
<span class="verse" id="AC27_22">22&#160;</span>Ma yoje, axcan annimitzilía, amo ximomajtican, pampa amo cayas se ca anmoxtin hual polehuis. Jan in barco san yes lapoluli. 
<span class="verse" id="AC27_23">23&#160;</span>Nicmati inon pampa axcan layúa hualac ca nehual se ilanahuatini noDios pin cielo. In Dios nehual niunca iyaxca huan noje nictequipanuilía. Huan in lanahuatini nechilic: 
<span class="verse" id="AC27_24">24&#160;</span>“Amo ximomajti, Pablo, ticpía pa timoquetzas ilaixpan in hué Cesar, huan xiquita. Dios yahui mijchihuilía in cuali hual tictemachic. Amaqui yahui polehuía ca moxtin yehuanten hual cate ca tehual.” Yojque nechilic in lanahuatini. 
<span class="verse" id="AC27_25">25&#160;</span>Pampín, lacames, ma camo anmitzcocu anmoyolo, pampa nicneltoca Dios. Nicmati yes quinami nechilic ilanahuatini. 
<span class="verse" id="AC27_26">26&#160;</span>Ma yoje, ticpiasi pa tiajsisi pan se lali lajco pin al huejcalan. </div>
<div class='p'>Yojque quinmilic Pablo. </div>
<div class='p'>
<span class="verse" id="AC27_27">27&#160;</span>Huan se layúa quiman ticataloaya catorce tonalijmes ca in ijyecal techhuicatataya, timoitaloaya pin al huejcalan itoca Adria. Huan quinami pa lajco layúa momachiltijque in tequipanujquimes pin barco pampa tiajsitataloaya pan se lali. 
<span class="verse" id="AC27_28">28&#160;</span>Lalamachihuajque pa quimatilosquiaya quichi huejcalan cataya in al, huan cataya treintiseis metros. Tiajque oc se nadita, oc sejpa lalamachihuajque, cataya huejcalan quinami veintisiete metros. 
<span class="verse" id="AC27_29">29&#160;</span>Pampín momajtijque pampa yahuiaya molasa in barco pan capa amo huejcalan capa cataloaya teles (temes). Yojque xitinisquiaya in barco. Pampín quinlasajque pa al nahui teposlimes ejꞌetic pa itepotzcon in barco pa yajmo mohuicasquiaya pa itenco in lali. Momajtiloaya yehuanten, quinequiloaya pa lanesisquiaya. 
<span class="verse" id="AC27_30">30&#160;</span>Huan in tequipanujquimes pin barco quitemuloaya quinami cholulosquiaya quicajcajtataloaya in barco. Quitemuhuiloaya in barquito pin al huejcalan. Techililoaya pampa yahuiloaya quilasalo teposlimes ejꞌetic pa ilaixpan in barco pa yojque amo míac mohuicatiahuisquiaya. Yehuanten san lacuajcuamanaloaya, jan quitemuloaya san quinami huil cholulosquiaya pa camo moatoctisqui. 
<span class="verse" id="AC27_31">31&#160;</span>Cuaquinon Pablo quilic in laicanani huan in guaches, quinmilic: </div>
<div class='p'>—Sinda amo mocahualo yehuanten pin barco, amhuanten amo huil anmoquixtis pin polehuilisli. </div>
<div class='p'>
<span class="verse" id="AC27_32">32&#160;</span>Cuaquinon quicotonilijque in guaches imecal in barquito huan yojque quimacahuiltijque pa huetzis pa al. </div>
<div class='p'>
<span class="verse" id="AC27_33">33&#160;</span>Cuaquín pa cualcan quinchicahualtitinemiaya Pablo moxtin pa lacualosquiaya, quinmiliaya: </div>
<div class='p'>—Axcan quipía catorce tonalijmes amo anlacuaya. Amo anmocahuaya pa anmomajtis, amo anquicuaya nindeno. 
<span class="verse" id="AC27_34">34&#160;</span>Pampín annimitzilía xicnequican xijcuacan nadita, pampa monequi pa ticchihuasi inon pa yojque ticanasi chicahualisli calica timoquixtisi pin polehuilisli. Amaqui yes lacocoltili, amo quipolus jan se itzondi itzontecon se. </div>
<div class='p'>
<span class="verse" id="AC27_35">35&#160;</span>Quiman quijtuc inon, canac pan, quisehuic Dios inminlaixpan moxtin, cuaquin quilapanac in pan, pehuac quicuac. 
<span class="verse" id="AC27_36">36&#160;</span>Cuaquín mochicahualtijque moxtin huan yehuanten noje canajque len pa quicualosquiaya. 
<span class="verse" id="AC27_37">37&#160;</span>Pin barco timoxtin ticataloaya doscientos setenta y seis (majlaclihuanyepuhualicaxtulihuanse) lacames. 
<span class="verse" id="AC27_38">38&#160;</span>Quiman pachihuijque moxtin, quichihuajque in barco pa camo yes etic quinami cataya, quilasajque in trigo pa al huejcalan. </div>
<div class='s'>Xitini in barco huan moijsima </div>
<div class='p'>
<span class="verse" id="AC27_39">39&#160;</span>Huan quiman lanesic, amo quiximatiloaya in lali hual quitajque. Ma yoje, quitajque capa calaquiaya in al huejcalan je nadita pin lali, cataya se al tipichin ca xalipan pa in atenco. Quilalijque pa cajxiltilosquiaya in barco sinda huil pan in xalipan. 
<span class="verse" id="AC27_40">40&#160;</span>Quicotonaje inminmecames in teposlimes ejꞌetic, quinmacahuiltijque pa huetzilosquiaya pa al huejcalan. Huan quiman quichijtataloaya inon noje quitomaloaya in mecames hual quilpilo in cuahuil calica quimalinalo in barco. Noje cajcoquijque in tzotzomajli telahuac pa ilaixpan in barco pa quipitzasquiaya in ijyecal, yojque pehuaya ajsi in barco pa in xalipan. 
<span class="verse" id="AC27_41">41&#160;</span>Ma yoje, san laniluaya in barco pan capa monamiquiloaya ome alimes huejué. Nepa amo cataya huejcalan huan ajsic in barco pa inon, nepa mosaluc ilaixpan, mocahuac, amo huil molinic. Huan ilamili in barco pehuaya xitini pampa in al quihuitequiaya chicahuac. 
<span class="verse" id="AC27_42">42&#160;</span>Cuaquinon in guaches quinequiloaya quinmictilo in lacames lailpili pa camo cholulosquiaya lanilujtataloaya. 
<span class="verse" id="AC27_43">43&#160;</span>Ma yoje, inminlaicanani in guaches amo quinequiaya pa miquisquiaya Pablo huan quintzacuilic in guaches pa camo quichihualosquiaya in hual quinequiloaya quichihualo. Quinmilic in laicanani pa pehualosquiaya molasalo pa al yehuanten hual huil laniluloaya. Yojque molasaloaya pa al pa ajsilosquiaya pan lali. 
<span class="verse" id="AC27_44">44&#160;</span>Cuaquín quinmilic pa quintocasqui in oc sequin pan icuahuimes huan ilajcomes in barco huan yojque timoxtin timoquixtijque pin al huejcalan huan tiajsijque pan lali.  </div>
<div class='psalmlabel' id='AC28_0'> 28</div>
<div class='s'>Pablo pin lali Malta lajco pin al huejcalan </div>
<div class='p'>
<span class="verse" id="AC28_1">1&#160;</span>Quiman timoquixtijque pin al huejcalan, ticmatijque pampa in lali itocaya Malta. 
<span class="verse" id="AC28_2">2&#160;</span>Huan tejchihuilijque cuali, techicnilijque in lacames chantinijmes nepa, pampa quipitzajque tixuxli hué huan technotzajque pa timoajxiltilosquiaya timoxtin pampa quichijtataya sehua huan quiajtataya. 
<span class="verse" id="AC28_3">3&#160;</span>Huan quinechicuc Pablo sequin cuajtzindis pa quinsajsacas pa in tixuxli. Quiman quinlalic pan in tixuxli, quisac se cuhual pin cuatzindis pampa cataya totonqui, quiquitzquic quicuajcuac Pablo pa imajma. 
<span class="verse" id="AC28_4">4&#160;</span>Huan quiman in chantinijmes quitajque in cuhual pilujtataya pan imajma, pehualoaya moililo: </div>
<div class='p'>—In se neli unca se lamictini. Huan mas que moquixtic pa camo polehuisquiaya pin al huejcalan, ma yoje yahui polehui, yojque unca latilanili ca capic cahuilúa. </div>
<div class='p'>
<span class="verse" id="AC28_5">5&#160;</span>Ma yoje, quitzejtzeluilic Pablo in cuhual pa quimacahuasquiaya imajma huan huetzic in cuhual pa in tixuxli, huan amo quipanuc Pablo nindeno amo cuali. 
<span class="verse" id="AC28_6">6&#160;</span>Yehuanten quichiajque pa quitalosquiaya sinda Pablo posahuasquiaya o sinda jan ajnaxcan huetzisquiaya mictataya. Huan quiman quichiajque míac, huan amo quipanuc Pablo nindeno, cuaquinon quijtuloaya ca oc se lajtulisli, pehualoaya moililo pampa Pablo yec se dios. </div>
<div class='p'>
<span class="verse" id="AC28_7">7&#160;</span>Nepa capa timoutzculoaya, amo huejca cataloaya icuajmilimes inminhué yehuanten pin lali. Yihual motocaya Publio. Yihual technotzac pa ichan huan nepa timocahualoaya ye tonalijmes, tejchihuiliaya cuali. 
<span class="verse" id="AC28_8">8&#160;</span>Huan cataya cocoxqui itajtzin Publio, totoniaya huan quipiaya catzahualisli ca esli, lastataya pa ilapexli. Pablo calaquic capa cataya, quilajlanic Dios pa yihual, cuaquín quinlalic imajmajuan ipan, yojque pajtic. 
<span class="verse" id="AC28_9">9&#160;</span>Cuaquinon, quiman yehuanten pin lali quimatijque inon, hualaloaya in cocoxquimes huan Pablo quinpajtic. 
<span class="verse" id="AC28_10">10&#160;</span>Pampín ca míac lachihualisli technextililoaya quinami quimatiloaya momajtilo tolaixpan, technextililoaya quinami míac technequiloaya. Huan quiman tiquisajque nepa ca barco, techmacajque mochi hual monequiaya pa ticpialosquiaya. </div>
<div class='s'>Pablo ajsi pa Roma </div>
<div class='p'>
<span class="verse" id="AC28_11">11&#160;</span>Quiman tipanujque nepa ye mesli, tiquisajque nepa ca se barco hual quisac nepa Alejandría capa calaquilo barcos. In barco quinpiaya inminlanextilisli in ome dioses hual motocaloaya Castor huan Pólux. In barco panuaya itonalijmes in secuisli nepa pin lali Malta. 
<span class="verse" id="AC28_12">12&#160;</span>Tiquisajque ca in barco nepa Malta huan techhuicatiahuiaya pa oc se lali huan yoje tiajsijque pin caltilan pa barcos itoca Siracusa. Nepa timocahuajque ye tonalijmes. 
<span class="verse" id="AC28_13">13&#160;</span>Cuaquinon ca in barco tipanujque pa itenco in lali huan tiajsijque pan se caltilan pa barcos itoca Regio, cataya pin lali itoca Italia. Quiman panuc se tonali nepa, pehuac ijyecac pa in sur. Pa oc se tonali tiajque ca in barco pa in caltilan pa barcos itoca Puteoli pin lali Italia. 
<span class="verse" id="AC28_14">14&#160;</span>Nepa tiquitaje sequin tocnían laneltocanijmes hual technotzajque pa timocahualosquiaya chicome tonalijmes ca yehuanten. Nepa timocahuajque, cuaquín ticanajque ojli pa Roma. 
<span class="verse" id="AC28_15">15&#160;</span>Umpa pin Roma quicaquijque tocnían laneltocanijmes pampa tihualaloaya. Yehuanten quisajque nepa Roma, hualaloaya pa technamiquisqui pan ojli. Sequin hualajque huejca pa quiahuac Roma pa in caltilan iForo Apio, oc sequin hualajque amo yoje huejca pa in caltilan Tres Tabernas. Huan quiman quinmitac Pablo tocnían laneltocanijmes, quisehuic Dios huan mochicahualtic pa iyolo. 
<span class="verse" id="AC28_16">16&#160;</span>Quiman tiajsijque pa Roma, inminlaicanani in guaches quintemacac yehuanten hual lajlailpili ca inminlaicanani inminlachianijmes lacames lajlailpili. Ma yoje, quimacahuiltic Pablo pa chantisquiaya ihuían ca se guache pa quilachiasquiaya. </div>
<div class='s'>Pablo quinnahuatilía ilajtol Jesucristo nepa Roma </div>
<div class='p'>
<span class="verse" id="AC28_17">17&#160;</span>Panuloaya ye tonalijmes quiman tiajsijque huan quinahuatic Pablo pa monechiculosquiaya moxtin inminlacames huejué in judíos. Quiman ajsijque capa Pablo yehuanten, yihual quinmilic: </div>
<div class='p'>—Lacames nocnían nehual amo niquinchihuilic nindeno amo cuali yehuanten tocnían judíos, huan amo nicchíac len hual amo unca ca se lajtulisli ca inminlachihualisli totatzitzían. Ma yoje nepa Jerusalén nechtemacaje lailpili ca in lahueliltilisli romano. 
<span class="verse" id="AC28_18">18&#160;</span>Innojen huelitinijmes romanos lajlanije inahuac mochi hual nechmotexpahuililoaya tocnían judíos. Quiman amo quitaje nindeno ca in calica nechmotexpahuililoaya hual nechahuiluaya pa nimiquisquiaya, quinequiloaya nechmacahualo. 
<span class="verse" id="AC28_19">19&#160;</span>Ma yoje, amo mocahualoaya pa nechmotexpahuililosquiaya tolaicananijmes judíos. Pampín, nicpiaya pa nimotemacasquiaya ca Cesar in hué. Nicchíac inon mas que amo nicpiaya len calica niquinmotexpahuilisquiaya nocnían judíos. 
<span class="verse" id="AC28_20">20&#160;</span>Pampín nilanahuatic pa anhualasquiaya. Nicnequiaya annimitzita huan annimitzlaquetzilía inahuac inon. Annimitzilía pampa nicnemiltía in teposli calica nechilpije pampa nicneltoca in Cristo hual moxtin judíos quichixticate. </div>
<div class='p'>Yoje quinmilic Pablo. 
<span class="verse" id="AC28_21">21&#160;</span>Huan yehuanten quinanquilijque: </div>
<div class='p'>—Tehuanten amo ticanaje amal hual techtilanije tocnían judíos hual cate pa Jerusalén huan amo ajsic nican se tocni judío pa techmachiltisquiaya huan pa techlaquetzilisquiaya len amo cuali calica mitzmotexpahuililo. 
<span class="verse" id="AC28_22">22&#160;</span>Ma yoje, tiquijtulo pampa yesquiaya cuali pa timitzcaquilosquiaya tehual pa titechnextilis in hual ticneltoca. Tiquijtulo in pampa pa mochi cajcapa ticmatilo pampa moxtin laquetzalo amo ca se lajtulisli inahuac Jesús iojli. </div>
<div class='p'>
<span class="verse" id="AC28_23">23&#160;</span>Huan yehuanten quilalijque ca Pablo se tonali huan pa in tonali ajsijque pa icalijtic míac innojen judíos. Pablo quinmaxtiaya, quinlaquetziliaya melahuac inahuac ilahueliltilisli Dios. Motoliniaya pa quinneltocaltilosquiaya in hual Moisés huan Dios ilajtunijmes quijtunijme pa yina quinami Jesús hualasquiaya pan lalticpan. Quinlaquetziliaya Pablo pejtataya pa huajtzinco, huan pa mochi semilhuil pa quiman tiolactic quinlaquetziliaya. 
<span class="verse" id="AC28_24">24&#160;</span>Sequin quineltocajque in hual quinmilic Pablo, huan oc sequin amo quineltocajque. 
<span class="verse" id="AC28_25">25&#160;</span>Yojque, pampa amo cataloaya ca se lajtulisli innojen judíos se ca oc se, pehualoaya moquetzalo pa quisalosquiaya. Cuaquín Pablo quinmilic oc se lajtol san, quinmilic: </div>
<div class='p'>—Neli in Espíritu Santo quijtuaya len niman melahuac quinami catanijme anmotajtzitzían. Quijtuaya inon pan ipampa in hual quijcuiluc Isaías ilajtuni Dios, quijtuc: </div>
<div class='q'>
<span class="verse" id="AC28_26">26&#160;</span>Xía ca innojen ilacames Israel, yojque xiquinmili len quijtúa Dios. </div>
<div class='q'>Huan Dios, quil, quijtúa: </div>
<div class='q'>Mas que anlacactías, ma yoje amo anquimatis len nicnequi niquijtúa. </div>
<div class='q'>Mas que anlachixtías, ma yoje amo anquimatis len anquiztica. </div>
<div class='q'>
<span class="verse" id="AC28_27">27&#160;</span>Noje Dios quijtúa: </div>
<div class='q'>Quipialo in lacames inminyolo hual amo quinequilo quimatilo, </div>
<div class='q'>huan inminacajmes amo huil lacaquilo cuali. </div>
<div class='q'>Motzacuililo inmixtololojmes pa camo quimatisqui len quinequi quijtúa in hual nicchijtica. </div>
<div class='q'>Motzacuililo inminacajmes pa camo quicaquisqui len quinequi quijtúa in hual niquinmilijtica. </div>
<div class='q'>Motzacuililo inminyolo pa camo quimatisqui len nicnequi niquijtúa, </div>
<div class='q'>motzacuililo pa camo momalinasqui pa mocuepasqui ca nehual pa yoje niquinpajtisqui niquinquixtilijtica inminlaijlaculisli. </div>
<div class='p'>
<span class="verse" id="AC28_28">28&#160;</span>Cuaquinon Pablo quinmilic: </div>
<div class='p'>—Yojque, xicmatican inon. Dios quintilanilía in lamachiltilisli cuali ca yehuanten hual amo judíos, huan yehuanten quineltocasi. </div>
<div class='p'>
<span class="verse" id="AC28_29">29&#160;</span>Quiman quinmilic Pablo inon, quisaloaya in judíos molaxilijtataloaya lajtomes míac ca yehuanten. </div>
<div class='p'>
<span class="verse" id="AC28_30">30&#160;</span>Huan mocahuaya nepa Pablo pa ome xixihuil, chantiaya pan se cali hual quilaquehuac. 
<span class="verse" id="AC28_31">31&#160;</span>Quimacahuiltijque pa quinnahuatilisquiaya moxtin Dios ilahueliltilisli, huan yihual quimaxtiaya mochi hual cataya pa ilajtol in Tata Jesucristo. Amo cataya amaqui hual quitzacuiliaya pa camo quichihuasquiaya inon.</div><div class="footnote">
<hr />
</div>
</div></body></html>
