<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhg" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>El Nuevo Testamento en nahuatl de Tetelcingo Mateo 1</title>
</head>
<body dir='ltr'>
<ul class='tnav'>
<li><a href='index.xhtml'>Mateo</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt2'>Cuale Tlamachestelestle tli oquejcuelo </div>
<div class='mt'>SAN MATEO  </div>
<div class='psalmlabel' id='MT1_0'> 1</div>
<div class='s'>Tiebiebetcöhua de totieJesucristo </div>
<div class='p'>

<span class="verse" id="MT1_1">1&#160;</span>Nönca tlapoale de tiebiebetcöhua de Jesucristo, öque iloac iconie David, hua iconie Abraham. </div>
<div class='p'>
<span class="verse" id="MT1_2">2&#160;</span>Abraham oyeya tajtle de Isaac, hua Isaac oyeya tajtle de Jacob, hua Jacob oyeya tajtle de Judá hua noche icnihua. 
<span class="verse" id="MT1_3">3&#160;</span>Hua Judá oyeya tajtle de Fares hua Zara, hua innöntzi de yejua yaja Tamar. Hua Fares oyeya tajtle de Esrom, hua Esrom oyeya tajtle de Aram. 
<span class="verse" id="MT1_4">4&#160;</span>Hua Aram oyeya tajtle de Aminadab, hua Aminadab oyeya tajtle de Naasón, hua Naasón oyeya tajtle de Salmón. 
<span class="verse" id="MT1_5">5&#160;</span>Hua Salmón oyeya tajtle de Booz, hua inöntzi Booz yaja Rahab. Hua Booz oyeya tajtle de Obed, hua inöntzi Obed yaja Rut. Hua Obed oyeya tajtle de Isaí. 
<span class="verse" id="MT1_6">6&#160;</span>Hua Isaí oyeya tajtle de inu rey David. </div>
<div class='p'>Hua David oyeya tajtle de Salomón, hua inöntzi Salomón yaja öque oyeya isohua de Urías. 
<span class="verse" id="MT1_7">7&#160;</span>Hua Salomón oyeya tajtle de Roboam, hua Roboam oyeya tajtle de Abías, hua Abías oyeya tajtle de Asa. 
<span class="verse" id="MT1_8">8&#160;</span>Hua Asa oyeya tajtle de Josafat, hua Josafat oyeya tajtle de Joram, hua Joram oyeya tajtle de Uzías. 
<span class="verse" id="MT1_9">9&#160;</span>Hua Uzías oyeya tajtle de Jotam, hua Jotam oyeya tajtle de Acaz, hua Acaz oyeya tajtle de Ezequías. 
<span class="verse" id="MT1_10">10&#160;</span>Hua Ezequías oyeya tajtle de Manasés, hua Manasés oyeya tajtle de Amón, hua Amón oyeya tajtle de Josías. 
<span class="verse" id="MT1_11">11&#160;</span>Hua Josías oyeya tajtle de Jeconías hua icnihua, cuöc uyajque inu israelitas de priesos ompa Babilonia. </div>
<div class='p'>
<span class="verse" id="MT1_12">12&#160;</span>Hua sötiepa de cuöc uyajque ca Babilonia, Jeconías omochi tajtle de Salatiel, hua Salatiel oyeya tajtle de Zorobabel. 
<span class="verse" id="MT1_13">13&#160;</span>Hua Zorobabel oyeya tajtle de Abiud, hua Abiud oyeya tajtle de Eliaquim, hua Eliaquim oyeya tajtle de Azor. 
<span class="verse" id="MT1_14">14&#160;</span>Hua Azor oyeya tajtle de Sadoc, hua Sadoc oyeya tajtle de Aquim, hua Aquim oyeya tajtle de Eliud. 
<span class="verse" id="MT1_15">15&#160;</span>Hua Eliud oyeya tajtle de Eleazar, hua Eleazar oyeya tajtle de Matán, hua Matán oyeya tajtle de Jacob. 
<span class="verse" id="MT1_16">16&#160;</span>Hua Jacob oyeya tajtle de Josie, öque uya inömec María öque tietlöcatele Jesús, öque tietucöyutejque Cristo. </div>
<div class='p'>
<span class="verse" id="MT1_17">17&#160;</span>Ejqueu cate catorce generaciones desde Abraham hasta David, hua nuyejque cate catorce generaciones desde David hasta cuöc uyajque ca Babilonia, hua nuyejque cate catorce generaciones desde cuöc uyajque ca Babilonia hasta cuöc otlöcatihuac Cristo. </div>
<div class='s'>Quiene otlöcatihuac Jesucristo </div>
<div class='p'>
<span class="verse" id="MT1_18">18&#160;</span>Ejqueyi uya quiene ca otlöcatihuac Jesucristo. Oyeya sente sisehuantu itucö María öque sötiepa uyesquea tienönajtzi. Yaja hua Josie ye omocomprometierojque para monömectisque. Pero antes de mosietelisque, María omoutztlöle por medio de Espíritu Sönto. 
<span class="verse" id="MT1_19">19&#160;</span>Hua Josie, öque uyesquea inömec, yectec tlöcatl oyeya, hua amo oquenequeya quepejpinöjtis. Por inu oquepensöro quecajcöhuas sa ichtacajtzi. 
<span class="verse" id="MT1_20">20&#160;</span>Hua cuöc yaja quepensörojtaya ini nönca sösantle, ohuöla sente öngel tli cualtitlanque Tlöcatzintle. Inu öngel moniexte ipa icochtiemequeles Josie, hua oquelfe: </div>
<div class='p'>―Josie, öque teca teiconie David, amo xomomajte para tecönas María mosohua. Pues inu peltzintle tli quetlöcatelis, de Espíritu Sönto icaca. 
<span class="verse" id="MT1_21">21&#160;</span>Hua quetlöcatelis peltzintle oquechtle, hua tectucöyutis <a href='#FN1' epub:type='noteref' class='noteref'>*</a>Jesús, ipampa yaja quemöquextis ipuieblo de itlajtlacul. </div>
<div class='p'>
<span class="verse" id="MT1_22">22&#160;</span>Noche ini nönca opasöre para ma mochihua tli oquejtojque Tlöcatzintle por icamacopa tlayulepante: </div>
<div class='q'>
<span class="verse" id="MT1_23">23&#160;</span>Xequejtacö, que sisehuantu moutztlölis, </div>
<div class='q'>hua quetlöcatelis sente peltzintle oquechtle, </div>
<div class='q'>hua yejua quecuitisque Emanuel, </div>
<div class='m'>que quejtusneque: Deus iloac ca tejua. </div>
<div class='p'>
<span class="verse" id="MT1_24">24&#160;</span>Cuöc otlachix Josie de ipa icocheles, oquechi san quiene ca oquenahuate inu öngel de Tlöcatzintle. Oquesele isohua María, 
<span class="verse" id="MT1_25">25&#160;</span>pero amo itlac omotiecac hasta senamo oquetlöcatele peltzintle hua oquecuite Jesús.  </div>
<div class='psalmlabel' id='MT2_0'> 2</div>
<div class='s'>Quiene tietlajpaluto tlajmatque </div>
<div class='p'>
<span class="verse" id="MT2_1">1&#160;</span>Otlöcatihuac Jesús ipa puieblo de Belén ipan tlöle de Judea cuöc oyeya rey yaja Herodes. Hua ohuölajque seque tlajmatque noso magos desde ca cöne quisa tunale hasta por inu ciudad de Jerusalén. 
<span class="verse" id="MT2_2">2&#160;</span>Hua oquejtojque: </div>
<div class='p'>―¿Cöne icaca inu peltzintle tli otlöcat para iyes rey de joriojte? Pues isitlal otequejtaque desde ca ompa ca cöne quisa tunale, hua otehuölajque otecmabesutico. </div>
<div class='p'>
<span class="verse" id="MT2_3">3&#160;</span>Hua cuöc oquecac ini nönca inu rey Herodes, omotequepacho lalebes, hua noche giente de Jerusalén nuyejque motequepachojque. 
<span class="verse" id="MT2_4">4&#160;</span>Hua oquensentlöle noche jefes de teopexcötzetzi ca tiehua tlamachtiöneme tli quemachtiöya teotlajtule ca inu puieblo. Hua oquentlajtlane cöne noso tlöcates inu Cristo öque Deus oquixpejpenque. 
<span class="verse" id="MT2_5">5&#160;</span>Hua yejua oquelfejque: </div>
<div class='p'>―Tlöcates ipa puieblo de Belén ca necö ipan tlöle de Judea. Pues ejqueu tlajcuelulpanca por inu tlayulepante: </div>
<div class='q'>
<span class="verse" id="MT2_6">6&#160;</span>Taja, Belén de inu tlöle de Judea, amo lalebes tetzitzequetzi tecaca intzölö tlötlajtoönejme de Judá; </div>
<div class='q'>pues de taja quisas sente tlayecönque, tli quemixutis hua quentlacualtis nopuieblo Israel. </div>
<div class='p'>
<span class="verse" id="MT2_7">7&#160;</span>Yecuöquenu Herodes sa ichtajcajtzi oquemennutz inu magos, hua oquentlajtlane exactamente quiejquech tunalte quepeaya desde que onies inu sitlale. 
<span class="verse" id="MT2_8">8&#160;</span>Sötiepa oquentitla ca Belén, hua oquemelfe: </div>
<div class='p'>―Xeyöcö ompa, hua xetlajtlanecö ca nobeyo por inu peltzintle. Hua sötiepa de cuöc ye nenqueniextejque, xeniechmachestique, para nuyejque naja neyös necmabesutiti. </div>
<div class='p'>
<span class="verse" id="MT2_9">9&#160;</span>Hua yejua, cuöc oquecajque inu rey, uyajque. Hua necö inu sitlale tli oquejtaque cöneca quisa tunale, oquenyecöntöya hasta cuöc aseto, hua omoquetz icpac cöne oyeya peltzintle. 
<span class="verse" id="MT2_10">10&#160;</span>Hua cuöc oquejtaque sitlale, oquepexque lalebes bieye pöquelestle. 
<span class="verse" id="MT2_11">11&#160;</span>Hua ocalajque ipan chöntle, hua oquejtaque peltzintle ca inöntzi María. Hua omotlancuöquetzque, hua oquemabesutejque. Hua ocönque de inricojyu, hua oquemacaque tietlöocolelestle de oro, hua copale, hua pajtle pateyo que itucö mirra. 
<span class="verse" id="MT2_12">12&#160;</span>Hua Deus oquennahuatejque ipa incochtiemequeles ma ayecmo yöcö ca itlac Herodes. Entunses uyajque para ca inchö ca pa ocsente ojtle. </div>
<div class='s'>Quebicaque peltzintle Jesús pa Egipto </div>
<div class='p'>
<span class="verse" id="MT2_13">13&#160;</span>Hua cuöc uyajque yejua, ohuöla sente öngel de Tlöcatzintle hua omoniexte ipa icochtiemequeles Josie. Oquelfe: </div>
<div class='p'>―Xemiehua, hua xecöna peltzintle ca tiehua inöntzi, hua xecholo pa Egipto. Hua ompa xeya hasta senamo naja temetzelfis. Pues inu Herodes quetiemus peltzintle para quemectis. </div>
<div class='p'>
<span class="verse" id="MT2_14">14&#160;</span>Hua cuöc yaja otlachix, ucö peltzintle ca tiehua inöntzi ca yohuale, hua uyajque ca Egipto. 
<span class="verse" id="MT2_15">15&#160;</span>Hua ompa oyejyeya hasta senamo omec Herodes. Ini nönca opasöre para ma mochihua tli oquejtojque Tlöcatzintle por icamacopa tlayulepante, cuöc oquejto: “Nectzajtzele noConie ma quisa de Egipto”. </div>
<div class='s'>Herodes tlamandöro ma quenmejmecticö pelantzetzi </div>
<div class='p'>
<span class="verse" id="MT2_16">16&#160;</span>Yecuöquenu Herodes omomacac cuienta de que inu magos omoburlörojque de yaja. Entunses ocualö lalebes, hua otlatitla ma quenmejmecticö noche pelantzetzi oquechte tli cate ipa Belén hua noche puieblos tli ca ompa cate. Otlamandöro ma quenmejmecticö tli quepeaya desde ume xebetl para ca tlatzintla, según quiene oquemat de quiejquech tiempo quepeaya de que inu magos oquejtaque inu sitlale. 
<span class="verse" id="MT2_17">17&#160;</span>Ejqueu omochihuaco tli oquejto tlayulepante Jeremías: </div>
<div class='q'>
<span class="verse" id="MT2_18">18&#160;</span>Ocaquestec sente tosquetl ipan Ramá, </div>
<div class='q'>meyac chuquelestle hua tzajtzelestle. </div>
<div class='q'>Yaja Raquel quenchuqueliöya ipelhua, </div>
<div class='q'>hua amo quenequeya moyulölis, ipampa ye omejmejque. </div>
<div class='p'>
<span class="verse" id="MT2_19">19&#160;</span>Cache cuöc ye omec Herodes, ohuöla sente öngel de Tlöcatzintle, hua omoniexte ipa icochtiemequeles Josie ompa Egipto. 
<span class="verse" id="MT2_20">20&#160;</span>Oquelfe: </div>
<div class='p'>―Xemiehua, hua xecöna peltzintle ca tiehua inöntzi, hua xebeya ipan tlöle de Israel. Pos ye omejmejque niecate tli quetepotztocaya peltzintle para quemectisque. </div>
<div class='p'>
<span class="verse" id="MT2_21">21&#160;</span>Yecuöquenu yaja omie, hua ucö peltzintle ca tiehua inöntzi, hua ohuölajque ca ipan tlöle de Israel. 
<span class="verse" id="MT2_22">22&#160;</span>Hua cuöc oquecac que Arquelao tlajtojcötejteca ipa Judea itlacopa Herodes itajtzi, omomajte iyös ompa. Hua ocsajpa Deus quenahuatejque ipa icochtiemequeles, para ma beya ca estado de Galilea. 
<span class="verse" id="MT2_23">23&#160;</span>Ejqueu uya, hua onemeto ipa sente puieblo itucö Nazaret. Noche inu opasöre para ma mochihua tli oquejtojque tlayulepantejque, pues oquejtojque que Cristo tietucöyutisque nazareno.  </div>
<div class='psalmlabel' id='MT3_0'> 3</div>
<div class='s'>Xohuö Bautista tlanunutzaya </div>
<div class='p'>
<span class="verse" id="MT3_1">1&#160;</span>Hua ipa inu niecate tunalte ohuöla Xohuö Bautista (quejtusneque Tlacuötiequiöne). Hualtlanunutztöya ipa inu pörtes de Judea cöne nionöque chönte. 
<span class="verse" id="MT3_2">2&#160;</span>Cualejtojtöya: </div>
<div class='p'>―Xomoyulcuepacö, ipampa ye aseco tunalte para Deus tlamandörurus nemotlac. </div>
<div class='p'>
<span class="verse" id="MT3_3">3&#160;</span>Pues de ini nönca Xohuö Deus otlajtlajtuluc por icamacopa inu tlayulepante Isaías, cuöc oquejto: </div>
<div class='q'>Caquestec tlajtule de yeca tli tzajtzeya ompa cöne nionöque chönte, </div>
<div class='q'>hua quejtoöya: “Xecyejyectlölicö tieojfe Tlöcatzintle. </div>
<div class='q'>Xecmejmelöhuacö tieojfe, pues ye miero axihuaqui”. </div>
<div class='p'>
<span class="verse" id="MT3_4">4&#160;</span>Quepeaya Xohuö itlaquie de itojmeyo de camello, hua motlajcoilpejtaya ca sente cuetlaxpöxajtle. Hua itlacual oyeya yaja chapolte hua nectle de cormiena tli onca ca caltienco. 
<span class="verse" id="MT3_5">5&#160;</span>Hua quisaya ca yaja noche giente de inu ciudad de Jerusalén hua de noche tlöle de Judea, hua de noche inu locör tli ica itech inu ötlactle de Jordán. 
<span class="verse" id="MT3_6">6&#160;</span>Hua cuöc moyulcuitiöya de intlajtlacul, entunses quencuötiequiöya Xohuö ipa inu ötlactle de Jordán. </div>
<div class='p'>
<span class="verse" id="MT3_7">7&#160;</span>Hua cuöc oquemejtac yaja meyactie de <a href='#FN2' epub:type='noteref' class='noteref'>*</a>fariseos ca tiehua saduceos tli ohuölöya para mocuötiequisque, quemelfiöya: </div>
<div class='p'>―¡Tlöcaxenöchcuhuöme! ¿Öque onemiechmachte nencholusque de ipa inu cualönelestle de Deus tli huölös nemopa? 
<span class="verse" id="MT3_8">8&#160;</span>Xecchihuacö noso sösantle tli conbenierebe quechihuas öque de melöhuac ye omoyulcuec. 
<span class="verse" id="MT3_9">9&#160;</span>Hua amo xecpensörojtacö nemojtecopa que yaja Abraham icaca nemotajtzi hua que por inu nencate cuale. Pues naja nemiechelfea que Deus cuale quenchihualtisque ini nöncate teme ma mochihuacö ipelhua Abraham. 
<span class="verse" id="MT3_10">10&#160;</span>Öxö, pues Deus ye miero quenpojpolusque tli amo quechihua tlin cuale. Icaca quiename tlö sente öcha ye intzintlanca cuajme; hua noche cuabetl tli amo quetiemaca ifruto cuale, motzinteques hua motlajcales ijtec tletzintle. </div>
<div class='p'>
<span class="verse" id="MT3_11">11&#160;</span>’Naja por nopörte nemiechcuötiequea ca ötzintle ipampa nemoyulcuepa. Pero ocsie tlöcatl biloatz sötiepa de naja, öque cache quepealo meyac checöhualestle que naja. Naja amo necmeresieroa nion para necbicas tiecacua. Yejuatzi nemiechcuötiequisque ca Espíritu Sönto hua ica tletzintle. 
<span class="verse" id="MT3_12">12&#160;</span>Yejuatzi iloac quiename sente tlöcatl tli ye miero piehuas para quetzetzelus trigo. Hua quebicas inu trigo tli chepöhuac para ma iye ijtec bescomatl, pero inu itlasolyo quexutlaltisque ijtec inu tletzintle tli ayec siebe. </div>
<div class='s'>Xohuö tiecuötieque Jesús </div>
<div class='p'>
<span class="verse" id="MT3_13">13&#160;</span>Yecuöquenu ohualiloac Jesús de ipa Galilea para cöne icaca Xohuö itlac inu ötlactle de Jordán. Ohualiloac para ma tiecuötieque Xohuö. 
<span class="verse" id="MT3_14">14&#160;</span>Cache Xohuö amo quenequeya. Quejtoöya: </div>
<div class='p'>―Naja cache cuale necnesesitöroa ma xeniechmocuötiequele tejuatzi. ¿Tlica noso cache tejuatzi noca tomobica? </div>
<div class='p'>
<span class="verse" id="MT3_15">15&#160;</span>Pero Jesús onöhuatihuac hua oquelfejque: </div>
<div class='p'>―Xejcöhua öxö ma tecchihuacö ini nönca, pues ejqueu conbenierebe ma tecchihuacö noche lo que tli icaca yectec. </div>
<div class='p'>Yecuöquenu Xohuö omoconformöro hua otiecuötieque. 
<span class="verse" id="MT3_16">16&#160;</span>Hua Jesús, sötiepa de cuöc necuötiequiluc, sa nima oquixoac de ijtec ötzintle. Entunses omotlapo elfecac tiepa yejuatzi, hua oquejtaque tieEspíritu de Deus que hualtemoöya quieme sente palumax tiepa yejuatzi. 
<span class="verse" id="MT3_17">17&#160;</span>Hua ocaquestec sente tlajtule ipa elfecac. Quejtoöya: </div>
<div class='p'>―Yaja ini nönca noConie, öque nectlasojtla. Ica yaja necpea meyac pöquelestle.  </div>
<div class='psalmlabel' id='MT4_0'> 4</div>
<div class='s'>Diöblo tieyulmajmötocac Jesús </div>
<div class='p'>
<span class="verse" id="MT4_1">1&#160;</span>Yecuöquenu Espíritu Sönto tiebicaluc Jesús ca ompa cöne nionöque chönte para ompa tieyulmajmötocas inu Diöblo. 
<span class="verse" id="MT4_2">2&#160;</span>Hua cuöc amo otlacualuc cuarenta tunale hua cuarenta yohuale, sötiepa oteosebihuac. 
<span class="verse" id="MT4_3">3&#160;</span>Hua cuöc oaseto inu tieyulmajmötocane, otieyelfe: </div>
<div class='p'>―Tlö teca teiconie Deus, xequejto ma ini nöncate teme ma mocuepacö pöntzi. </div>
<div class='p'>
<span class="verse" id="MT4_4">4&#160;</span>Cache yejuatzi onöhuatihuac, oquelfejque: </div>
<div class='p'>―Tlajcuelulpanca: </div>
<div class='q'>Amo sa ca pöntzi cuale nemes sente tlöcatl, </div>
<div class='q'>cache quenesesitöroa de noche tlajtule tli quisa tiecamacopantzinco Deus. </div>
<div class='p'>
<span class="verse" id="MT4_5">5&#160;</span>Yecuöquenu Diöblo otiepanulte ipa inu ciudad de Deus, que yaja Jerusalén, hua tietlejcabe hasta icuayuluc teopantle. 
<span class="verse" id="MT4_6">6&#160;</span>Hua otieyelfe: </div>
<div class='p'>―Tlö tecaca teiconie Deus, xomocajcöhua hasta tlölpa. Pues ejqueyi tlajcuelulpanca: </div>
<div class='q'>Cualentitlanesque tieöngeles por mopampa, </div>
<div class='q'>hua metzajcoquesque ca inmöhua, </div>
<div class='q'>para que ejqueu mocxehua amo moteputlamesque ica teme. </div>
<div class='p'>
<span class="verse" id="MT4_7">7&#160;</span>Jesús oquelfejque: </div>
<div class='p'>―Pues nuyejque tlajcuelulpanca: “Amo xetietantiöro Tlöcatzintle moDeus para abier tlö cuale quechihuasque”. </div>
<div class='p'>
<span class="verse" id="MT4_8">8&#160;</span>Ocsajpa Diöblo tiebicac hasta icpac sente tepietl bieye, hua tieyejtete noche reinos hua naciones de tlöltecpactle, hua noche incualniexteles. 
<span class="verse" id="MT4_9">9&#160;</span>Hua otieyelfe: </div>
<div class='p'>―Noche ini nönca temetzmacas tlö nixpa tomotlancuöquetzas hua teniechmabesutis. </div>
<div class='p'>
<span class="verse" id="MT4_10">10&#160;</span>Yecuöquenu Jesús oquelfejque: </div>
<div class='p'>―Xebeya, Satanás, ipampa tlajcuelulpanca: </div>
<div class='q'>Yejuatzi Tlöcatzintle moDeus tetiemabesutis, </div>
<div class='q'>hua sa yejuatzi tetietequepanus. </div>
<div class='p'>
<span class="verse" id="MT4_11">11&#160;</span>Yecuöquenu Diöblo tiecöjtie. Entunses oaseco öngeles hua tietequepanoöya. </div>
<div class='s'>Jesús quepiehualtejque tieteque ipa Galilea </div>
<div class='p'>
<span class="verse" id="MT4_12">12&#160;</span>Sötiepa Jesús oquecajque que Xohuö ye oquetzajtzajque ipan cörsel. Entunses Jesús onecuepaluc ca inu tlöle de Galilea. 
<span class="verse" id="MT4_13">13&#160;</span>Hua oquixoac de Nazaret, hua onemoaco ipa sente puieblo itucö Capernaum, que icaca itienco ötiescatl, cöne ica itlamejyo de inu tlöle de Zabulón hua de Neftalí. 
<span class="verse" id="MT4_14">14&#160;</span>Ejqueu opasöre para ma mochihua tli oquejto inu tlayulepante Isaías. Pues oquejto: </div>
<div class='q'>
<span class="verse" id="MT4_15">15&#160;</span>Inu tlöle de Zabulón, hua inu tlöle de Neftalí, ojtle tli pano itienco ötiescatl, ca nie löro de Jordán, </div>
<div class='q'>tlöle de Galilea cöne chajchönte meyactie tli amo cate de topuieblo. </div>
<div class='q'>
<span class="verse" id="MT4_16">16&#160;</span>Noche inu giente tli yejyehuataya ca tlajtlayohuaquelestle pa inyulo oquejtaque bieye tlaniextelestle, </div>
<div class='q'>hua tli yejyehuataya ipa inu locör de tlayohuaquelestle de mequelestle, tlöbile oquentlaniextele. </div>
<div class='p'>
<span class="verse" id="MT4_17">17&#160;</span>Desde cuöquenu opiehualuc Jesús para tlanunutzalus, hua quejtuloöya: </div>
<div class='p'>―Xomoyulcuepacö, ipampa ye ajaseco tunalte para Deus tlamandörurus nemotlac. </div>
<div class='s'>Jesús oquennutzque nöbe pescadurte </div>
<div class='p'>
<span class="verse" id="MT4_18">18&#160;</span>Hua nejnemoatenemeya Jesús itlac ötiescatl de Galilea. Oquemejtaque unte icnijte: Semu, öque nuyejque mocuitea Piero, hua Andrés icni. Quetlajcaleya tarröya ijtec ötiescatl, pues yejua oyejyeya pescadurte. 
<span class="verse" id="MT4_19">19&#160;</span>Hua oquemelfejque: </div>
<div class='p'>―Xeniechtocacö, hua nemiechchihualtis nenyesque nenpescadurte de tlöca. </div>
<div class='p'>
<span class="verse" id="MT4_20">20&#160;</span>Yejua sa nima oquecöjtiejque intarröya, hua tietocaque. 
<span class="verse" id="MT4_21">21&#160;</span>Hua cuöc opanoac de ompa oquemejtaque oc unte icnijte: yaja Jacobo, iconie Zebedeo, ca tiehua icni itucö Xohuö. Yejua oyejyeya ipan börco ca tiehua intajtzi, hua quenyejyectlöliöya intarröyajua ye otlajtlatzcotu. Hua yejuatzi quennutzque. 
<span class="verse" id="MT4_22">22&#160;</span>Hua sa nima quecöjtiejque inu börco ca tiehua intajtzi, hua tietocaque. </div>
<div class='s'>Jesús quenmachtejque hua quenpajtejque meyac giente </div>
<div class='p'>
<span class="verse" id="MT4_23">23&#160;</span>Hua biloatenemeya por noche inu tlöle de Galilea, hua otlamachtiloöya ipan inteopancuconehua de yejua. Tlanunutzaloöya de inu cuale tlamachestelestle de quiene Deus tlamandöruro. Hua otlapajtilutöya de noche cocolestle hua de noche tiecoco tli quepeaya giente. 
<span class="verse" id="MT4_24">24&#160;</span>Hua caquesteya tieyectieniehuales ipa noche inu tlöle de Siria. Hua giente tiehualequelejque noche tlin cocolesyojque, tli quepejpeaya de noche sösantle cocolestle, hua tli quepejpeaya demunios, hua tli lucojte hua tli cojcultzetzi. Hua yejuatzi oquenpajtiloöya. 
<span class="verse" id="MT4_25">25&#160;</span>Hua otietocaya meyac giente de inu tlölte de Galilea hua de Decápolis hua de inu ciudad de Jerusalén, hua de inu tlöle de Judea, hua de ca nie löro de inu ötlactle de Jordán.  </div>
<div class='psalmlabel' id='MT5_0'> 5</div>
<div class='s'>Jesús tlamachtiluc ipan tepietl </div>
<div class='p'>
<span class="verse" id="MT5_1">1&#160;</span>Hua cuöc oquejtaque inu meyac giente, otlejcoac ipan tepietl, hua ompa netlöliluc. Hua omopachojque tietlac tiemachtejcöhua. 
<span class="verse" id="MT5_2">2&#160;</span>Hua yejuatzi oquetlapojque tiecamac hua quenmachtejque. </div>
<div class='s'>Öquemeju cuale imicnupel </div>
<div class='p'>Oquejtojque: </div>
<div class='p'>
<span class="verse" id="MT5_3">3&#160;</span>―Cuale imicnupel tli momachelea porubejte ipa inyulo, pos yejua quepejpea pörte cöne Deus tlamandöruro ipa elfecac. </div>
<div class='p'>
<span class="verse" id="MT5_4">4&#160;</span>’Cuale imicnupel tlin chojchuca, pos yejua moyulölisque. </div>
<div class='p'>
<span class="verse" id="MT5_5">5&#160;</span>’Cuale imicnupel tli modominöroa cuale hua amo papasolte, pues yejua mohuöxcatisque inu tlöle tli Deus queprometierojque. </div>
<div class='p'>
<span class="verse" id="MT5_6">6&#160;</span>’Cuale imicnupel tli lalebes queneque yesque yecteque, quiename cuöc öque teosebe hua ömeque. Pues yejua ixbesque. </div>
<div class='p'>
<span class="verse" id="MT5_7">7&#160;</span>’Cuale imicnupel tli tlaicnuyejta, pos Deus quemicnuejtasque yejua. </div>
<div class='p'>
<span class="verse" id="MT5_8">8&#160;</span>’Cuale imicnupel tli chepöjtecate ipa inyulo, pos yejua tieijtasque Deus. </div>
<div class='p'>
<span class="verse" id="MT5_9">9&#160;</span>’Cuale imicnupel tli quechihua siebelestle entre tli moponieroa, pos yejua mocuitisque tiepelhua de Deus. </div>
<div class='p'>
<span class="verse" id="MT5_10">10&#160;</span>’Cuale imicnupel niecate tli ocseque quentepotztoca porque yejua cate yecteque, pos yejua quepeasque pörte cöne Deus tlamandöruro ipa elfecac. </div>
<div class='p'>
<span class="verse" id="MT5_11">11&#160;</span>’Cuale nemocnupel cuöc giente nemiechpöpöca, hua nemiechtepotztoca, hua cuöc nemoca tlajtoa de noche tlin amo cuale ca istlacatlajtule, hua ejqueu nemiechchibelea porque nenniechtoca. 
<span class="verse" id="MT5_12">12&#160;</span>Xepajpöquecö hua xecpeacö meyac pöquelestle, ipampa inu premio tli nenqueselisque ompa elfecac cache bieye iyes. Pues ejqueu nuyejque quentepotztocaque inu tlayulepantejque tli cachto ohuölajque que nemejua. </div>
<div class='s'>Nemejua nencate quiename yestatl hua tlöbile </div>
<div class='p'>
<span class="verse" id="MT5_13">13&#160;</span>’Nemejua nencate quiename nenestatl para tlöltecpactle. Hua tlö yestatl mocuepas öbielec, ¿tli ica mopoyelis? Ayecmo serbirebes para niontle, tlöcamo sö para motlajcalis ca queyöhuac ma ipa moquejquetzacö giente. </div>
<div class='p'>
<span class="verse" id="MT5_14">14&#160;</span>’Nemejua nencate quiename nentlöbile de tlöltecpactle, quiename sente ciudad tli icaca ipa sente tepietl hua abele mojyönas. 
<span class="verse" id="MT5_15">15&#160;</span>Nuyejque ica melöhuac que amo moxutlaltea sente cantil para öque quetlölis itzintla sente almu. Cache öque quetlölea ipa sente canteliero, hua ejqueu quentlaniextelea noche tli cate ipan chöntle. 
<span class="verse" id="MT5_16">16&#160;</span>Pues ejqueu ma tlaniexte nemotlöbil imixtla noche giente, para ma quejtacö tlin cuale nemotlachihual, hua ma tiemabesuticö nemoTajtzi öque elfecac iloac. </div>
<div class='s'>Jesús tlamachtilo de quiene icaca inu ley </div>
<div class='p'>
<span class="verse" id="MT5_17">17&#160;</span>’Amo xecpensörucö que naja nehuöla para necxexetunis inu ley de Moisés nimpor lo que oquejcuelojque inu tlayulepantejque. Amo onehuöla para netlaxexetunico, cache onehuöla para nejcumpliruco. 
<span class="verse" id="MT5_18">18&#160;</span>Pues nemiechelfea, que de melöhuac hasta senamo tlames elfecac hua tlöltecpactle, nion sente lietra, por mös tzitzequetzi oyene, amo polebes de ipa inu ley, tlöcamo mochihuas noche sösantle tli ompa tlajcuelulpanca. 
<span class="verse" id="MT5_19">19&#160;</span>Por inu tlö canajyeca amo queneltocas sente mandamiento de inu ley, por mös tzitzequetzi oyene, hua tlö ejqueu quenmachtis ocseque giente para amo queneltocasque, inu tlöcatl lalebes tzitzequetzi iyes ompa cöne Deus tlamandöruro. Cache tlö canajyeca quechihuas hua tlamachtis inu mandamiento, yaja momajtas bieye ompa cöne Deus tlamandöruro. 
<span class="verse" id="MT5_20">20&#160;</span>Pues nemiechelfea que tlö quejtus nemoyectlachihual amo iyes cache cuale que lo que tli quechihua inu fariseos hua tlamachtiöneme de teotlajtule, amo nencalaquesque ompa cöne Deus tlamandöruro. </div>
<div class='s'>Jesús tlamachtilo de quiene ica cuöc öque cualöne </div>
<div class='p'>
<span class="verse" id="MT5_21">21&#160;</span>’Ye nenquemajmate que omojto ca tobiebetcöhua: “Amo xetlamecte”, hua: “Tlö canajyeca tlamectea ica en peligro de que quecuntenörusque tlajtoönejme de ipuieblo”. 
<span class="verse" id="MT5_22">22&#160;</span>Cache naja nemiechelfea, que tlö canajyeca cualönes ica icni, ica en peligro de que quecuntenörusque tlötlajtoönejme del puieblo. Hua öque quelfis icni: “Raka” (quejtusneque Tunto), ica en peligro para quecuntenörusque inu tlajtoönejme del cubierno. Hua öque quelfis icni: “Taja sie tiro tetunto”, ica en peligro de que iyös ipa tlecale. 
<span class="verse" id="MT5_23">23&#160;</span>Por inu, cuöc tejcualecas bentle ipa ajtöl, hua ompa tequelnömeques que mocni quepea canajyetla ca taja, 
<span class="verse" id="MT5_24">24&#160;</span>pues ompa xejcöjtiehua bentle ixpa ajtöl, hua xebeya ca mocni, hua cachto xomotlapojpolficö. Entunses sötiepa xehuöla hua xejcuetlabilte inu bentle. 
<span class="verse" id="MT5_25">25&#160;</span>Mientras teya pa ojtle ca moenemigo sa nima xecnunutza hua xomotlöle de acuierdo ca yaja; amo cana mochihuas que moenemigo metzmöctis ica tlajtoöne, hua tlajtoöne metzmöctis ica cörseliero hua metzcalaquis ijtec cörsel. 
<span class="verse" id="MT5_26">26&#160;</span>Melöhuac temetzelfea, que amo tequisas de ompa hasta senamo tectlaxtlöhuas hasta inu sölúltimo quinto de tli tectietlabiquelea. </div>
<div class='s'>Jesús tlamachtilo de quiene ica cuöc öque tlajtlacoa ca sohuatl </div>
<div class='p'>
<span class="verse" id="MT5_27">27&#160;</span>’Nenquemate que omojto: “Amo tecalaques ca isohua ocsente”. 
<span class="verse" id="MT5_28">28&#160;</span>Cache naja nemiechelfea, que tlö canajyeca sa quejta sente sohuatl para quixeliebis, pues ipa iyulo ye tlajtlacojteca ca inu nieca sohuatl. 
<span class="verse" id="MT5_29">29&#160;</span>Ca inu, tlö quejtus mixtelolo de ca momöyecmö metzchihualtea tetlajtlacus, xejcopina, hua xectlajcale de taja. Pos cache metznömeque ma polebe sie pörte de mocuierpo, hua majcamo que noche mocuierpo quetlajcalesque ijtec tlecale. 
<span class="verse" id="MT5_30">30&#160;</span>Hua tlö quejtus momöyecmö metzchihualtea tetlajtlacus, xectejteque, hua xectlajcale de taja. Cache metznömeque ma polebe sie pörte de mocuierpo, hua majcamo que noche mocuierpo quetlajcalesque ijtec tlecale. </div>
<div class='s'>Jesús tlamachtilo de quiene ica cuöc öque mosohuacajcöhua </div>
<div class='p'>
<span class="verse" id="MT5_31">31&#160;</span>’Nuyejque omojto: “Öque quecajcöhuas isohua, ma quemaca ömatl de necajcöhualestle”. 
<span class="verse" id="MT5_32">32&#160;</span>Cache naja nemiechelfea, que tlö canajyeca quecajcöhua isohua hua amo quechihua porque isohua otlajtlaco ca ocsente tlöcatl, cache quechihua por ocseque sösantle, yaja quechihualtea que isohua tlajtlacus. Hua öque mosohuajtis ca inu sohuatl tli inömec quecajcö, yaja tlajtlacoa porque inu sohuatl ye quepea inömec, mös amo quepexteca. </div>
<div class='s'>Jesús tlamachtilo de quiene ica cuöc öque tlajuröroa noso quejtoa “¡Paltzinco!” </div>
<div class='p'>
<span class="verse" id="MT5_33">33&#160;</span>’Nuyejque nenquemate que omojto ca tobiebetcöhua: “Amo xequejto ¡Cabelele paltzinco! ica istlacatelestle”, hua: “Cuöc tetieprometierfis Deus canajyetla, xejcumpliro”. 
<span class="verse" id="MT5_34">34&#160;</span>Cache naja nequejtoa: Ayec canajquiema amo xequejtucö “¡Cabelele paltzinco!” Nimpor amo xetlajurörucö por elfecac, ipampa ica quiename tietrono de Deus, hua tlö ejqueu nenquechihuasque ica iguöl quiename tlö nenquejtoöne “¡Cabelele paltzinco!” 
<span class="verse" id="MT5_35">35&#160;</span>Nimpor amo xetlajurörucö por tlöltecpactle, ipampa yaja ica quiename cöne quesiebilo tieicxehua. Nimpor amo xetlajurörucö por Jerusalén, pues yaja ica tieciudad de inu Rey bieye, que yejuatzi iloac Deus. Tlö nentlajurörusque por nöncate sösantle ica iguöl quieme tlö nenquejtoöne “¡Cabelele paltzinco!”, noso “¡Por Deus!” 
<span class="verse" id="MT5_36">36&#160;</span>Nuyejque amo xetlajuröro por motzonteco ipampa abele tecchihuas sente motzo ma iye istöc hua ocsente capotztec. 
<span class="verse" id="MT5_37">37&#160;</span>Cache cuale ma ejqueyi iye nemotlajtul: que cuöc nenquejtoa “Quiema”, ma iye quiema, hua cuöc nenquejtoa “Amo”, pos ma iye amo. Pos amo cuale ica öque quesölultis tlajtule. </div>
<div class='s'>Majcamo tejcuajnömequecö cuöc canajyeca tiechchibelea amo cuale </div>
<div class='p'>
<span class="verse" id="MT5_38">38&#160;</span>’Ye nenquemate que omojto ejqueyi: “Tlö canajyeca quixcopina ocsente, xequixcopinacö yaja nuyejque, hua tlö quetlancochcopina, xectlancochcopinacö yaja nuyejque”. 
<span class="verse" id="MT5_39">39&#160;</span>Cache naja nemiechelfea: Amo xejcuajnömequecö tlö canajyeca queneque nemiechchibelis tlin amo cuale. Cache tlö quejtus metzmaca ipa moxöyac de momöyecmö, xomocuepa para ma metzmaca nuyejque de ocsie löro. 
<span class="verse" id="MT5_40">40&#160;</span>Hua tlö canajyeca queneque metzbicas ca tlajtoönejme para metzcuejcuelis mocamixa, xecmaca nuyejque mosaröpe. 
<span class="verse" id="MT5_41">41&#160;</span>Tlö canajyeca queneques metzchihualtis para tetlamömajtös sie kilómetro ca yaja, pos xebeya ume kilómetro ca yaja. 
<span class="verse" id="MT5_42">42&#160;</span>Öque metztlajtlanelis canajyetla, xecmaca, hua öque queneques motlacuis canajyetla de taja, amo xectzacuele. </div>
<div class='s'>Ma tequentlasojtlacö toenemigos </div>
<div class='p'>
<span class="verse" id="MT5_43">43&#160;</span>’Ye nenquemate que omojto: “Xectlasojtla motlöcaicni, hua xectlajyelejta moenemigo”. 
<span class="verse" id="MT5_44">44&#160;</span>Cache naja nemiechelfea: Xequentlasojtlacö nemoenemigos, hua xomotlajtlötlajticö por niecate tli nemiechtepotztoca. 
<span class="verse" id="MT5_45">45&#160;</span>Pues ejqueu nieses que melöhuac nencate nentiepelhua de nemoTajtzi öque iloac elfecac. Pues yejuatzi quechihualo ma quisa tunale impa tlin amo cualteque hua tlin cualteque, hua ma queyabe impa tli yecteque hua tli amo yecteque. 
<span class="verse" id="MT5_46">46&#160;</span>Pues tlö nenquentlasojtlasque sa öque nemiechtlasojtla, ¿tli tlaxtlöbile nenquepeasque ompa elfecac? ¿Amo nuyejque ejqueu quechihua inu tlanechecojque hua ocseque amo cualteque? 
<span class="verse" id="MT5_47">47&#160;</span>Hua tlö nenquentlajpaloa sa tlin nemocnihua, ¿tli nenquechihua que ocseque amo quechihua? Pues hasta giente que amo joriojte nuyejque quechihua ejqueu. 
<span class="verse" id="MT5_48">48&#160;</span>Xeyecö, noso, nemejua nenyejcualteque, quiename nemoTajtzi öque iloac elfecac yejcualtec iloac.  </div>
<div class='psalmlabel' id='MT6_0'> 6</div>
<div class='s'>Quiene ma tetietlöocolicö </div>
<div class='p'>
<span class="verse" id="MT6_1">1&#160;</span>’Xecpeacö cueröro cuöc nenquechihuasque tlin cuale amo xecchihuacö imixtla giente para que yejua nemiechejtasque. Pues tlö ejqueu nenquechihua amo nenqueselisque inu premio tli quetiemacasque nemoTajtzi öque elfecac iloac. </div>
<div class='p'>
<span class="verse" id="MT6_2">2&#160;</span>’Por ejiemplo, cuöc canajyetla nentietlöocolisque amo xecchihuacö para ma machea lalebes. Pues ejqueu quechihua inu giente de ume inxöyac. Pues yejua quisa ipa teopanme hua ipan plösas hua quenejneque ma quemejtacö innochtie, para que ejqueu quenyectieniehuasque. Melöhuac nemiechelfea, ye quepea intlaxtlöbil. 
<span class="verse" id="MT6_3">3&#160;</span>Cache taja, cuöc canajyetla tetietlöocolea, majcamo quemate nionöque mösque oyene moamigo lalebes. 
<span class="verse" id="MT6_4">4&#160;</span>Ejqueu motietlöocoleles iyes sa ichtacajtzi, hua moTajtzi Deus öque cuale quejtalo mös tectiemaca sa ichtacajtzi, yejuatzi metzcuepelisque. </div>
<div class='s'>Quiene ma totlajtlötlajticö </div>
<div class='p'>
<span class="verse" id="MT6_5">5&#160;</span>’Hua cuöc nemotlajtlötlajtea, amo xecchihuacö quieme inu niecate que quepea ume inxöyac. Pues yejua quecualejta moquetzasque ipan teopanme noso ipa esquinas de cayajunte, hua ompa motlajtlötlajtea, para ma quemejtacö noche giente. Melöhuac nemiechelfea, que ye quepea intlaxtlöbil. 
<span class="verse" id="MT6_6">6&#160;</span>Cache taja, cuöc tomotlajtlötlajtis, xecalaque sa mosiel ipa mocalejtec, hua xectzacua pobielta, hua xomotlajtlötlajte tiecatzinco moTajtzi öque abele öque tieyejtas. Pues moTajtzi quejtalo lo que tli sa ichtacajtzi, hua yejuatzi metzcuepelisque por lo que tli tecchihua. </div>
<div class='p'>
<span class="verse" id="MT6_7">7&#160;</span>’Hua cuöc tomotlajtlötlajtis, amo seme xequejtojta sö ye yaja sösantle hasta que ayecmo quejtusneque niontle. Pos ejqueu quechihua inu giente tli quentoca ocseque deuste. Pues yejua quepensöroa que beles ipampa lalebes tlajtlajtoa indeus cuale quencaques. 
<span class="verse" id="MT6_8">8&#160;</span>Amo xomochihuacö, noso, quiename yejua. Pues nemoTajtzi quematihuateca tli sösantle nemiechpoloa, antes de que nentietlajtlanelisque. 
<span class="verse" id="MT6_9">9&#160;</span>Nemejua, noso, xomotlajtlötlajticö ejqueyi: </div>
<div class='q'>ToTajtzi öque elfecac tomobetzteca, </div>
<div class='q'>ma innochtie ma queyectieniehuacö motucöyutzi. </div>
<div class='q'>
<span class="verse" id="MT6_10">10&#160;</span>Ma aseque inu tunale cuöc tomotlamandörfis. </div>
<div class='q'>Ma mochihua tli motlanequelestzi necö ipan tlöltecpactle, </div>
<div class='q'>quieme nuyejque mochihua ompa elfecac. </div>
<div class='q'>
<span class="verse" id="MT6_11">11&#160;</span>Xetiechmomaquele öxö totlacual de ini nönca tunale. </div>
<div class='q'>
<span class="verse" id="MT6_12">12&#160;</span>Hua xetiechmoperdonörfe de lo que tli temetzmotlabiquelelea, </div>
<div class='q'>quiename tejua nuyejque ye tequenperdonörojque quiejquech tiechtlabiquelea. </div>
<div class='q'>
<span class="verse" id="MT6_13">13&#160;</span>Hua amo xetiechmocöbele <a href='#FN3' epub:type='noteref' class='noteref'>*</a>ma tiechyulmajmötoca Amo Cuale Tlöcatl, </div>
<div class='q'>cache xetiechmomöquextele de yaja. </div>
<div class='m'>
<span class="verse" id="MT6_14">14&#160;</span>Pues tlö nenquenperdonörfisque giente de noche tli nemiechchibelea, nemejua nuyejque nemiechperdonörusque nemoTajtzi öque elfecac iloac. 
<span class="verse" id="MT6_15">15&#160;</span>Cache tlö quejtus amo nenquenperdonörusque giente, nuyejque nemejua nemoTajtzi amo nemiechperdonörusque de lo que tli amo cuale nenquechihua. </div>
<div class='s'>Quiene ma tetlajyubicö </div>
<div class='p'>
<span class="verse" id="MT6_16">16&#160;</span>’Hua cuöc nentlajyubea, amo xeyecö quieme inu giente de ume inxöyac, tli niese quieme sana mocojcocoa cuöc tlajyubea. Pos yejua quepatla inxöyac para niesesque imixtla giente nele melöhuac tlajyubea. Melöhuac nemiechelfea, que ye quepea intlaxtlöbil. 
<span class="verse" id="MT6_17">17&#160;</span>Cache taja, cuöc tetlajyubis, xomoyejyecpachoasfe hua xecpajpöca moxöyac. 
<span class="verse" id="MT6_18">18&#160;</span>Pues ejqueu giente amo momacasque cuienta tlö tetlajyubea, tlöcamo sa nemacus cuienta moTajtzi sa ichtacajtzi. Hua yejuatzi moTajtzi öque quejtalo tli sa ichtacajtzi, yejuatzi metzcuepelisque. </div>
<div class='s'>Toricojyu ma tecpeacö ompa elfecac </div>
<div class='p'>
<span class="verse" id="MT6_19">19&#160;</span>’Amo xectlamachtlölicö nemoricojyu necö ipan tlöltecpactle, cöne tlacuacualoa hua tepostlöloa, hua ichtejque calaque para tlachtequesque. 
<span class="verse" id="MT6_20">20&#160;</span>Cache cuale nemoricojyu ma iye sösantle de elfecac, cöne nimpor amo tlacuacualoa nimpor tepostlöloa, hua cöne ichtejque abele calaquesque para tlachtequesque. Ompa elfecac xectlamachtlölicö nemoricojyu. 
<span class="verse" id="MT6_21">21&#160;</span>Pues cöne iyes nemoricojyu, ompa queneques iyes nemoyulo nuyejque. </div>
<div class='s'>Itlöbil de tocuierpo </div>
<div class='p'>
<span class="verse" id="MT6_22">22&#160;</span>’Tlöbile de tocuierpo yaja toixtelolo. Ejqueu, tlö toixtelolo amo mococoa, noche tocuierpo quepeas tlöbile. 
<span class="verse" id="MT6_23">23&#160;</span>Cache tlö toixtelolo amo cuale ica, noche tocuierpo quepeas tlajtlayohuaquelestle. Hua tlö ejqueu inu tli uyesquea tlöbile para tocuierpo mocuepa tlajtlayohuaquelestle, lalebes petzotec icaca inu tlayohuaquelestle. </div>
<div class='s'>Abele tequentequepanusque unte totiecohua </div>
<div class='p'>
<span class="verse" id="MT6_24">24&#160;</span>’Nionöque abele quentequepanus umeme itiecohua. Pues quetlajyelejtas sente hua quetlasojtlas ocsente, o noso mopachus itlac sente hua quedespresiörus ocsente. Abele nentietequepanusque Deus mientras nuyejque nenquetequepanoa ricojyutl. </div>
<div class='s'>Majcamo totequepachucö </div>
<div class='p'>
<span class="verse" id="MT6_25">25&#160;</span>’Hua ca inu nemiechelfea: Amo xomotequepachucö por nemonemeles, por tli nenquecuösque, noso tli nenconisque. Nimpor amo xomotequepachucö por quiene nenquetlaquentisque nemocuierpo. Pues ye nenquepea nemonemeles, hua yaja inu melöhuac cache balierebe que tlacuale. Hua ye nenquepea nemocuierpo, que melöhuac cache balierebe que tlaquentle. 
<span class="verse" id="MT6_26">26&#160;</span>Xequemejtacö tutume tli patlöne ipa yejyecatl. Yejua amo tlajtlatuca, nimpor amo pejpexca, nimpor amo tli quetejtiema ipa inbesco. Hua nemoTajtzi öque elfecac iloac yejuatzi quentlacualtilo. ¿Beles nenquejtusque que amo cache nenbajbalierebe nemejua que yejua? 
<span class="verse" id="MT6_27">27&#160;</span>Hua nionöque de nemejua, por mös motequepachus lalebes, abele mobepöhuas nion tlajco mietro por yaja mismo. 
<span class="verse" id="MT6_28">28&#160;</span>Hua por inu tlaquentle, ¿tli para nemotequepachoa? Xequejtacö cuale quiene mobepöhua xucheme de ca caltienco. Amo tejtequete nimpor amo quechejchihua tlaquentle. 
<span class="verse" id="MT6_29">29&#160;</span>Cache nemiechelfea que nimpor Salomón ca noche icualniexteles ayec omotlaquente quiename sente de inu niecate xucheme. 
<span class="verse" id="MT6_30">30&#160;</span>Hua tlö quejtus xebetl que öxö icaca, hua para mustla ye motlajcale ijtec tletzintle, Deus quetlaquentilo ejqueu, ¿tlica noso nenquepensöroa que abele quechihuasque por nemejua? Pues cache ca meyac arrasu nemiechtlaquentisque nemejua, tlöca que nemiechpoloa neltoquelestle. 
<span class="verse" id="MT6_31">31&#160;</span>Amo xomotequepachucö noso, hua amo xequejtucö: “¿Tli tejcuösque?” noso “¿Tli teconisque?” noso “¿Tli töquisque?” 
<span class="verse" id="MT6_32">32&#160;</span>Pues giente que amo tieixomate Deus quetiemoa ini nönca sösantle. Pero nemoTajtzi öque elfecac iloac ye quematihuateca de que nemiechpoloa noche ini nönca sösantle. 
<span class="verse" id="MT6_33">33&#160;</span>Pero cachto xectiemucö ma Deus tlamandörucö hua ma mochihua tli yectec tli yejuatzi quenequihua. Entunses nuyejque nemiechmacasque noche ini nönca sösantle. </div>
<div class='p'>
<span class="verse" id="MT6_34">34&#160;</span>’Por inu, amo xomotequepachucö de lo que tli mustla huölös, pues mustla metztocörus tomotequepachus de inu sösantle. Cöra tunale quebicas itequepachul, hua amo quenesesitöroa cache meyac.  </div>
<div class='psalmlabel' id='MT7_0'> 7</div>
<div class='s'>Majcamo tequemestlocucö ocseque </div>
<div class='p'>
<span class="verse" id="MT7_1">1&#160;</span>’Amo xetlaestlocucö, para que ejqueu amo nemiechestlocusque. 
<span class="verse" id="MT7_2">2&#160;</span>Ipampa ejqueu quieme nemejua nentlaestlocoa, ejqueu mismo nemiechestlocusque. Hua san quiene nequentemachibelea ocseque giente, ejqueu mismo nemiechtemachibelisque. 
<span class="verse" id="MT7_3">3&#160;</span>Hua cuöc tequemestlocoa ocseque, icaca quiename tlö tequejtelea sente tlasolconetzi ijtec ixtelolo de mocni, pero amo tomojtelea que taja mismo tecpea sente cuabetl bieye ijtec mixtelolo. 
<span class="verse" id="MT7_4">4&#160;</span>¿Quiene noso tequelfis mocni: “Xomocöhua ma temetzquextele inu tlasole tli tecpea ijtec mixtelolo”, mientras tecpea cuabetl ijtec mixtelolo taja? 
<span class="verse" id="MT7_5">5&#160;</span>¡Sa ume moxöyac! Xejquexte cachto inu cuabetl de ijtec mixtelolo taja para que ejqueu cuale ye tequejtas para cuale tejquextis inu tlasole de ijtec ixtelolo de mocni. </div>
<div class='p'>
<span class="verse" id="MT7_6">6&#160;</span>’Inu sösantle tli yectec amo xequenmacacö checheme, hua lo que tli balierebe lalebes amo xequensemanelicö petzome. Majcamo iye que ipa moquejquetzasque hua cana de repiente mocuepasque nemopa hua nemiechcocototzasque. </div>
<div class='s'>Ma tetlajtlanecö, ma tectiemucö, ma tetzajtzecö </div>
<div class='p'>
<span class="verse" id="MT7_7">7&#160;</span>’Xetlajtlanecö, hua nemiechmacasque. Xectiemucö, hua nenqueniextisque. Xetzajtzecö, hua nemiechtlaijtlapolfisque. 
<span class="verse" id="MT7_8">8&#160;</span>Pues noche nieca öque tlajtlane, queselea; hua öque quetiemoa, queniextea; hua öque tzajtze, quetlaijtlapolfea. 
<span class="verse" id="MT7_9">9&#160;</span>Pos nionöque de nemejua, tlö quejtus iconie quetlajtlanelis pöntzi, amo quemacas sente tietetu. 
<span class="verse" id="MT7_10">10&#160;</span>Hua tlö cana iconie tlajtlanes meche, amo quemacas sente cuhuötl. 
<span class="verse" id="MT7_11">11&#160;</span>Entunses tlö nemejua, mös amo nencate nencualteque, pero nenquemate nenquetiemacasque lo que tlin cuale ca nemopelhua, pues cache ca meyac arrasu ejqueu quechihuasque nemoTajtzi öque elfecac iloac, hua quetiemacasque noche sösantle tlin cuale cuöc yeca tietlajtlanelea. </div>
<div class='p'>
<span class="verse" id="MT7_12">12&#160;</span>’Por inu, noche sösantle tli nenqueneque ma nemiechchibelicö giente ca nemejua, ejqueu nuyejque xequenchibelicö yejua. Pues tlö nenquechihuasque ini nönca, nenquecumplirusque noche tli nemiechelfea inu ley hua inu tlayulepantejque. </div>
<div class='s'>Ma tecalaquecö ca pa trönca pitzutec </div>
<div class='p'>
<span class="verse" id="MT7_13">13&#160;</span>’Xecalaquecö ca pa inu trönca tli pitzutec. Pos tlapojque trönca, hua patlöhuac ojtle tli tiebica ipa ixniempolebelestle, hua meyactie giente calaque ipa inu ojtle. 
<span class="verse" id="MT7_14">14&#160;</span>Pero lalebes pitzutec trönca, hua pipetzatzi ojtle tli tiebica ipa nemelestle, hua amo meyactie queniextea. </div>
<div class='s'>Ixomacheste cuabetl por ifruto </div>
<div class='p'>
<span class="verse" id="MT7_15">15&#160;</span>’Xomomalficö de giente tli huölösque quiename tlayulepantejque pero amo de melöhuac cate. Yejua cate quiename tlö sente coyutl moquentiöne de calnielo, hua calaquene intzölö calnielojte. Ca pane niese que calnielo icaca, cache de melöhuac ica tiecuöne. 
<span class="verse" id="MT7_16">16&#160;</span>Inca intlachihual nenquemixomatesque inu giente. ¿Beles noso cuale öque queteques capole itech bechöche? Noso ¿cuale öque queteques icox itech sacajpule? 
<span class="verse" id="MT7_17">17&#160;</span>Ejqueu pues, noche tlin cuale cuabetl quetiemaca tlin cuale ifruto; cache tlin amo cuale cuabetl amo cuale ifruto quetiemaca. 
<span class="verse" id="MT7_18">18&#160;</span>Abele tlin cuale cuabetl quetiemacas tlin amo cuale ifruto, nimpor tlin amo cuale cuabetl abele quetiemacas tlin cuale fruto. 
<span class="verse" id="MT7_19">19&#160;</span>Noche cuabetl tli quemochihualtea amo cuale ifruto, ica para quetequesque hua quetlajcalesque ijtec tletzintle. 
<span class="verse" id="MT7_20">20&#160;</span>Ejqueu pues, por infrutos nenquemixomatesque. </div>
<div class='s'>Seque amo quenreconosierusque Jesús </div>
<div class='p'>
<span class="verse" id="MT7_21">21&#160;</span>’Meyac giente niechelfea: “Tlöcatzintle, Tlöcatzintle”, pero amo innochtie calaquesque cöne Deus tlamandöruro ompa elfecac. Sa calaquesque tli quechihua tietlanequeles de noTajtzi öque iloac elfecac. 
<span class="verse" id="MT7_22">22&#160;</span>Meyactie niechelfisque ipa inu nieca tunale: “Tlöcatzintle, Tlöcatzintle, ¿amo tomolnömequitea que tejua tetlayulepantejque motucöyupantzinco, hua motucöyupantzinco tequenquextejque demunios, hua motucöyupantzinco tecchijque meyac tietzöbetl?” 
<span class="verse" id="MT7_23">23&#160;</span>Cuöquenu naja nequemelfis: “Ayec nemiechixomat. Xomoxelucö de naja, nemejua tli nenquechihua tlin amo cuale”. </div>
<div class='s'>Ume cimientos </div>
<div class='p'>
<span class="verse" id="MT7_24">24&#160;</span>’Por inu, tlö canajyeca quecaque nönca notlajtul, hua quechihua, cuale mocomparörus quiename sente tlöcatl tli cuale oquepensöro. Yaja oquequetz ical ipa tepetlatl. 
<span class="verse" id="MT7_25">25&#160;</span>Hua ohuöla queyabetl, hua oyejcoc ötzintle, hua otlalpitz yejyecatl, hua oquecuajnömejque inu nieca cale. Pero amo obetz, ipampa oijcataya ipa tepetlatl. 
<span class="verse" id="MT7_26">26&#160;</span>Pero tlö canajyeca quecaques nönca notlajtul, hua amo quechihuas, nejcomparörus quiename sente tlöcatl tunto, que oquequetz ical ipa xöle. 
<span class="verse" id="MT7_27">27&#160;</span>Hua ohuöla queyabetl, hua oyejcoc ötzintle, hua otlalpitz yejyecatl, hua oquemagac checöhuac inu cale. Hua obetz cale, hua omochi bieye tlaxexetochelestle. </div>
<div class='p'>
<span class="verse" id="MT7_28">28&#160;</span>Hua sötiepa, cuöc Jesús oquesencöjque ini tlajtule, noche giente quetietzöbejtaya de quiene tlamachtiloöya. 
<span class="verse" id="MT7_29">29&#160;</span>Pues quenmachtiloöya quiename öque quepea autoridad, hua amo quiename quenmachtiöya inu tlamachtiöneme de teotlajtule.  </div>
<div class='psalmlabel' id='MT8_0'> 8</div>
<div class='s'>Jesús quepajtejque sente tlöcatl sa söhuayo </div>
<div class='p'>
<span class="verse" id="MT8_1">1&#160;</span>Cuöc hualtemoac de ipan tepietl, tiehualtocaya meyac giente. 
<span class="verse" id="MT8_2">2&#160;</span>Hua necö sente tlöcatl sa söhuayo ohuöla, hua tiemabesutiöya. Oquejto: </div>
<div class='p'>―Tlöcatzintle, mach tomonequitis, cuale teniechmopajtelis. </div>
<div class='p'>
<span class="verse" id="MT8_3">3&#160;</span>Hua omösohualuc Jesús, hua oquemötocaque. Oquejtojque: </div>
<div class='p'>―Necneque; xepajte. </div>
<div class='p'>Hua sa nima icocoles opajtec. 
<span class="verse" id="MT8_4">4&#160;</span>Yecuöquenu Jesús oquelfejque: </div>
<div class='p'>―Xequejta, amo öque xequelfe tli metzpasöro. Cache xebeya, xomotieijtete ica teopexque. Hua xetlacuetlabilte inu bentle tli otlanahuate Moisés, para ma quematecö yejua lo que tli omochi ca taja. </div>
<div class='s'>Jesús quepajtejque itlatequepano de sente capetö </div>
<div class='p'>
<span class="verse" id="MT8_5">5&#160;</span>Hua ocalacoac Jesús ipa inu puieblo de Capernaum. Cuöquenu ohuöla tietlac sente capetö, hua tietlajtlötlajte, 
<span class="verse" id="MT8_6">6&#160;</span>hua otieyelfe: </div>
<div class='p'>―Tlöcatzintle, notlatequepano betzteca ompa nochö cojcultzi, ca lalebes checöhuac tietunie. </div>
<div class='p'>
<span class="verse" id="MT8_7">7&#160;</span>Hua Jesús oquelfejque: </div>
<div class='p'>―Naja neyös hua necpajtis. </div>
<div class='p'>
<span class="verse" id="MT8_8">8&#160;</span>Hua onöhuat inu capetö, hua oquejto: </div>
<div class='p'>―Tlöcatzintle, amo necmeresieroa para tomocalaquis ipa nochö. Cache sa xomojtalfe sente tlajtule, hua notlatequepano pajtes. 
<span class="verse" id="MT8_9">9&#160;</span>Pues naja nuyejque necpea que nequenneltocas tli cache quepea autoridad que naja. Hua nuyejque nequenpea soltörojte tli niechneltoca naja. Hua tlö nequelfea sente: “Xebeya niepa”, yaja iya. Hua tlö nequelfea ocsente: “Xehuöla”, yaja yebitz. Hua tlö nequelfea notlatequepano: “Xecchihua ini”, pues yaja quechihua. Ejqueu necasojcömate que tejuatzi tomopilea checöhualestle para tomopajtelis notlatequepano ca sente tlajtule. </div>
<div class='p'>
<span class="verse" id="MT8_10">10&#160;</span>Hua cuöc Jesús oquecajque ini nönca, oquetietzöbejque. Hua oquemelfejque quiejquech tietocaya: </div>
<div class='p'>―Melöhuac nemiechelfea, que nimpor inca giente de Israel amo onecniexte tönto lalebes meyac neltoquelestle quiename quepea ini nönca tlöcatl, mös amo de Israel icaca. 
<span class="verse" id="MT8_11">11&#160;</span>Hua nemiechelfea que huölösque meyac giente de cöneca quisa tunale hua de cöneca calaque tunale. Yejua motlölisque itlac Abraham, hua Isaac, hua Jacob, ompa elfecac cöne Deus tlamandöruro. 
<span class="verse" id="MT8_12">12&#160;</span>Pero meyactie de nemejua tli nenjoriojte, tli nemiechtocörusquea para nenquepeasque pörte ca ompa, nemiechtlajcalesque ca queyöhuac ipa tlajtlayohuaquelestle. Ompa nenchojchucasque hua nemotlantesesque. </div>
<div class='p'>
<span class="verse" id="MT8_13">13&#160;</span>Yecuöquenu oquelfejque inu capetö: </div>
<div class='p'>―Xebeya, hua san quiene ca tomoneltocac ma ejqueu mochihua. </div>
<div class='p'>Hua itlatequepano opajtec ipa inu ura. </div>
<div class='s'>Jesús quepajtejque imontiesyo Piero </div>
<div class='p'>
<span class="verse" id="MT8_14">14&#160;</span>Hua obiloac Jesús ipa ichö Piero. Ompa oquejtaque imontiesyo Piero betztaya ipa tlapechtle ca totunealestle. 
<span class="verse" id="MT8_15">15&#160;</span>Hua oquemötocaque imö, hua totunealestle oquecö. Hua yaja omie hua tietlamacaya. </div>
<div class='s'>Jesús quenpajtejque meyactie cocoxcötzetzi </div>
<div class='p'>
<span class="verse" id="MT8_16">16&#160;</span>Hua cuöc omochi ca ye yohuac, quenhualecaque tietlac meyactie tli quepeaya demunios. Hua oquenquextejque inu demunios sa ca sente tlajtule, hua oquenpajtejque innochtie tli mocojcocoöya. 
<span class="verse" id="MT8_17">17&#160;</span>Ejqueu omochi lo que tli omojto por icamacopa tlayulepante Isaías, cuöc oquejto: </div>
<div class='q'>Sie yejuatzi oquemönele tococoles, </div>
<div class='q'>hua oquebicaque totuniejcöyu. </div>
<div class='s'>Seque giente quejtoöya que quenequeya tietocasque Jesús </div>
<div class='p'>
<span class="verse" id="MT8_18">18&#160;</span>Hua cuöc oquejtaque Jesús que meyac giente tieyehualojtaya, otlanahuatiluc ma panucö ca icuetlapa ötiescatl. 
<span class="verse" id="MT8_19">19&#160;</span>Hua oaseco sente tlamachtiöne de teotlajtule, hua otieyelfe: </div>
<div class='p'>―Maestro, temetzmotoquelis cöne beletes tomobicas. </div>
<div class='p'>
<span class="verse" id="MT8_20">20&#160;</span>Hua Jesús oquelfejque: </div>
<div class='p'>―Coyume quenpea inustuhua, hua tutume tli patlöne ipa yejyecatl quepea intepasol; cache naja, öque onochi netlöcatl, amo necpea cöne necsiebis notzonteco. </div>
<div class='p'>
<span class="verse" id="MT8_21">21&#160;</span>Hua ocsente de tiemachtejcöhua otieyelfe: </div>
<div class='p'>―Tlöcatzintle, xeniechmocöbele ma nebeya cachto, ma nectlölpachute notöta. </div>
<div class='p'>
<span class="verse" id="MT8_22">22&#160;</span>Hua Jesús oquelfejque: </div>
<div class='p'>―Xeniechtoca; xequencajcöhua que mimejque ma quentlölpachucö inmimejcöhua. </div>
<div class='s'>Jesús cajajuaque öyejyecatl hua omoquetz </div>
<div class='p'>
<span class="verse" id="MT8_23">23&#160;</span>Hua cuöc yejuatzi ocalacoac ijtec börco, tiemachtejcöhua nuyejque ocalajque. 
<span class="verse" id="MT8_24">24&#160;</span>Yecuöquenu omochi sente bieye öyejyecatl ipa ötiescatl, que inu börco cöso motlapachoöya ca ötzintle. Cache yejuatzi cochihuaya. 
<span class="verse" id="MT8_25">25&#160;</span>Hua omopachojque tiemachtejcöhua, hua otieixetejque. Otieyelfejque: </div>
<div class='p'>―¡Tlöcatzintle, xetiechmomöquextele, pues temequesque! </div>
<div class='p'>
<span class="verse" id="MT8_26">26&#160;</span>Hua yejuatzi oquemelfejque: </div>
<div class='p'>―¿Tlica nemomajtea? Lalebes nemiechpoloa neltoquelestle. </div>
<div class='p'>Yecuöquenu neyehualuc, hua quemajajuaque yejyecatl ca tiehua ötzintle. Hua sa nima omoquetzque complietamiente. </div>
<div class='p'>
<span class="verse" id="MT8_27">27&#160;</span>Hua inu tlöca oquetietzöbejque. Oquejtojque: </div>
<div class='p'>―¿Tli tlöcatl iloac ini nöiloac? Pues hasta yejyecatl hua ötzintle tieneltoca. </div>
<div class='s'>Unte tlöca gadarenos quepejpeaya moxicoöneme </div>
<div class='p'>
<span class="verse" id="MT8_28">28&#160;</span>Hua cuöc yejuatzi onaxihuato ca nie löro intzölö giente de puieblo de Gadara, tienömequeco unte tlöca tli quepejpeaya demunios. Inu tlöca hualquistiejque de ijtec mejcöcoyocme. Petzoteque oyejyeya lalebes, que hasta nionöque abele panuya ipa inu nieca ojtle. 
<span class="verse" id="MT8_29">29&#160;</span>Cuöc yejua tieijtaque Jesús, otzajtzeque, hua oquejtojque: </div>
<div class='p'>―¿Tli tecpea tejua ca taja, öque teca teiconie Deus? ¿Otehuöla necö para tetiechmacas tiecoco antes ases ura? </div>
<div class='p'>
<span class="verse" id="MT8_30">30&#160;</span>Hua tepetzi bejca de yejua oyejyeya meyactie petzome tlajtlacuajtenemeya. 
<span class="verse" id="MT8_31">31&#160;</span>Entunses inu demunios otietlajtlötlajtejque, otieyelfejque: </div>
<div class='p'>―Tlö tetiechquextis, xetiechcöhua ma tecalaquecö imijtecopa inu meyactie petzome. </div>
<div class='p'>
<span class="verse" id="MT8_32">32&#160;</span>Hua oquemelfejque: </div>
<div class='p'>―Xeyöcö noso. </div>
<div class='p'>Hua yejua oquistiejque de imijtec tlöca, hua uyajque inca petzome. Hua ye ompau innochtie inu niecate petzome omomiemeröjque omotietepexebito ijtec ötiescatl. Hua innochtie omejmejque ijtec ötzintle. 
<span class="verse" id="MT8_33">33&#160;</span>Hua inu giente tli quentlajtlacualtejtenemeya petzome ochucholojtiejque. Cuöc oaseto ipa puieblo, oquepujque noche sösantle hua tli omochi inca inu tlöca tli quepeaya demunios. 
<span class="verse" id="MT8_34">34&#160;</span>Yecuöquenu, noche tlöca de inu puieblo otienömequeco Jesús, hua cuöc otieijtaque, tietlajtlötlajtejque ma quixoa de intlöl.  </div>
<div class='psalmlabel' id='MT9_0'> 9</div>
<div class='s'>Jesús quepajtejque sente tlöcatl biebelatzi </div>
<div class='p'>
<span class="verse" id="MT9_1">1&#160;</span>Yecuöquenu ocalacoac ijtec börco. Opanoac hasta ocsie löro de inu ötiescatl, hua ohualiloac ipa tiepuieblo. 
<span class="verse" id="MT9_2">2&#160;</span>Yecuöquenu seque tlöca otiecualequelejque sente biebelatzi, hualbetztöya ipa tlapechtle. Hua Jesús nemacuc cuienta quiene moneltocaya yejua. Entunses oquelfejque inu cojcultzi: </div>
<div class='p'>―Xemanimöro, noconie; motlajtlacul ye omoperdonöro. </div>
<div class='p'>
<span class="verse" id="MT9_3">3&#160;</span>Yecuöquenu, seque de inu tlamachtiöneme de teotlajtule oquejtojque imijtecopa: “Ini nönca checuatlajtoa encuntra de Deus”. 
<span class="verse" id="MT9_4">4&#160;</span>Pos Jesús nemacuc cuienta de lo que tli yejua quepensöroöya, hua oquemelfejque: </div>
<div class='p'>―¿Tlica nenquepensöroa amo cuale ipa nemoyulo? 
<span class="verse" id="MT9_5">5&#160;</span>Pues ¿cötlaja cache tequeyo, nequelfis: “Ye omoperdonöro motlajtlacul”, noso nequelfis: “Xemiehua, hua xenejneme”? 
<span class="verse" id="MT9_6">6&#160;</span>Pos öxö nenquematesque que naja öque onochi netlöcatl necpea deriecho necö ipan tlöltecpactle para necperdonörus tlajtlacule. </div>
<div class='p'>Entunses oquelfejque inu biebelatzi: </div>
<div class='p'>―Xemiehua. Xecöna motlapech, hua xebeya pa mochö. </div>
<div class='p'>
<span class="verse" id="MT9_7">7&#160;</span>Entunses inu biebelatzi omoquetz hua uya ipa ichö. 
<span class="verse" id="MT9_8">8&#160;</span>Hua inu giente, cuöc oquejtaque, omomajtejque, hua tiechamöjque Deus, porque yejuatzi oquetiemacaque inu checöhualestle ca tlöltecpactlöca. </div>
<div class='s'>Jesús quenutzque Mateo </div>
<div class='p'>
<span class="verse" id="MT9_9">9&#160;</span>Hua cuöc Jesús quixoac de ompa, oquejtaque sente tlöcatl tlanecheco oyehuataya ipa sente miesa cöne caresibiroöya tomi. Ini nönca tlöcatl itucö oyeya Mateo. Hua Jesús oquelfejque: </div>
<div class='p'>―Xeniechtoca. </div>
<div class='p'>Hua yaja omajcoc, hua tietocac. </div>
<div class='p'>
<span class="verse" id="MT9_10">10&#160;</span>Hua omochi que cuöc yejuatzi yehualutaya itlac miesa ipan chöntle, nuyejque meyactie tlanechecojque ca tiehua giente tlajtlaculteque nuyejque ohuölajque omotlölico itlac miesa ca Jesús hua ca tiemachtejcöhua. 
<span class="verse" id="MT9_11">11&#160;</span>Hua inu fariseos oquejtaque ini nönca, hua oquemelfejque tiemachtejcöhua: </div>
<div class='p'>―¿Tlica tlacua nemomaestro inca tlanechecojque hua ocseque tlajtlaculteque? </div>
<div class='p'>
<span class="verse" id="MT9_12">12&#160;</span>Hua cuöc oquecajque Jesús, oquemelfejque: </div>
<div class='p'>―Öque amo mocojcocoa amo quenesesitöroa mierco, tlöcamo sa öque mococoa, yaja quenesesitöroa. 
<span class="verse" id="MT9_13">13&#160;</span>Xeyöcö noso, hua xectzecucö tlin quejtusneque teotlajtule cuöc quejtoa: “Icnuejtelestle necneque, hua amo bentle”. Pues naja amo nehuöla nequennutzaco tli cate yecteque ma huölöcö ca naja, tlöcamo nequennutzaco tlin tlajtlaculteque. </div>
<div class='s'>Tietlajtlanejque Jesús de tlajyubelestle </div>
<div class='p'>
<span class="verse" id="MT9_14">14&#160;</span>Yecuöquenu imachtejcöhua de Xohuö Bautista ohuölajque tiecatzinco, hua oquejtojque: </div>
<div class='p'>―¿Tlica tejua hua inu fariseos tetlajyubea meyacpa, pero momachtejcötzetzihua amo tlajyubea? </div>
<div class='p'>
<span class="verse" id="MT9_15">15&#160;</span>Hua Jesús oquemelfejque: </div>
<div class='p'>―¿Beles cuale chojchucasque tli nejnieneme ipa nesohuajtiluyo, mientras montle intlanca? Pos amo. Pero huölösque tunalte cuöc montle ayecmo oncöyes. Cuöquenu tlajyubisque. Cuöc naja ayecmo oncö neyes, tlajyubisque nomachtejcöhua. 
<span class="verse" id="MT9_16">16&#160;</span>Sente tzotzomajtle tli ye soltec amo öque quetlamanelea ica tzotzomajtle yancuec. Pos tlö ejqueu quechihuas, inu tzotzomajtle yancuec mocototzus hua quetzomunis inu soltec, hua cache bieye iyes tzomunelestle. 
<span class="verse" id="MT9_17">17&#160;</span>Nimpor amo motlölea vino yancuec ijtec puxajme de cuetlaxtle tli ye solteque. Pues tlö ejqueu, puxajme tzojtzomunesque, hua vino nunuquebes, hua niempolebesque puxajme. Cache vino yancuec motlölea ijtec puxajme yancueque, hua ca inu vino hua puxajme innehua momalfea. </div>
<div class='s'>Jesús quenpajtejque ichpuch tlajtoöne hua sohuatl tli quemötocac tietzotzoma </div>
<div class='p'>
<span class="verse" id="MT9_18">18&#160;</span>Hua mientras oquemelfilutaya ini nönca sösantle, oaseco sente tlajtoöne, hua tiemabesutiöya. Otieyelfe: </div>
<div class='p'>―Nochpuch quiemach omec. Pero xehualmobica hua xomotlölele momötzi ipa hua yaja nemes. </div>
<div class='p'>
<span class="verse" id="MT9_19">19&#160;</span>Hua onequetzaluc Jesús, hua oquetocaque, ca tiehua tiemachtejcöhua. 
<span class="verse" id="MT9_20">20&#160;</span>Hua oyeya sente sohuatl tli ye mococoöya majtlactle huan ume xebetl ica itlapalyeso. Inu sohuatl omopacho ca tiecuetlapa, oquemötocac itienco de tietlaquie. 
<span class="verse" id="MT9_21">21&#160;</span>Pues quejtoöya ijtecopa: “Tlö sa necmötocas tietlaquie, nepajtes”. 
<span class="verse" id="MT9_22">22&#160;</span>Cache Jesús onecuepaluc, hua cuöc oquejtaque, oquejtojque: </div>
<div class='p'>―Xemanimöro, nochpuch. Por tomoneltocac ye tepajtec. </div>
<div class='p'>Hua sa nima pajtec inu sohuatl ipa inu nieca ura. </div>
<div class='p'>
<span class="verse" id="MT9_23">23&#160;</span>Hua cuöc oaxihuato Jesús pa ichö de nieca tlajtoöne, oquemejtaque tlin tlajtlapitztaya, hua giente lalebes cuejcueyuneya. 
<span class="verse" id="MT9_24">24&#160;</span>Hua yejuatzi oquemelfejque: </div>
<div class='p'>―Xomocaltechucö. Inin sisehuantu amo omec, tlöcamo cochteca. </div>
<div class='p'>Pero yejua moburlörojque de yejuatzi. 
<span class="verse" id="MT9_25">25&#160;</span>Hua cuöc noche giente oquemenquextejque ca queyöhuac, ocalacoac cöne oyeya sisehuantu. Ocajcojque ca imö, hua omie inu sisehuantu. 
<span class="verse" id="MT9_26">26&#160;</span>Hua ini nönca sösantle omacheac ipa noche inu nieca tlöle. </div>
<div class='s'>Jesús quenpajtejque unte ixcocoxcötzetzi </div>
<div class='p'>
<span class="verse" id="MT9_27">27&#160;</span>Hua cuöc oquixoac Jesús de ompa, otietocaque unte ixcocoxcötzetzi. Tzajtzajtzetöya hua quejtoöya: </div>
<div class='p'>―Xomotlöocoltejtzino por tejua, iConie David. </div>
<div class='p'>
<span class="verse" id="MT9_28">28&#160;</span>Hua cuöc yejuatzi onaxihuato ipan chöntle, ohuölajque tietlac inu ixcocoxcötzetzi. Hua Jesús oquemelfejque: </div>
<div class='p'>―¿Nemoneltoca que cuale necchihuas ini nönca? </div>
<div class='p'>Yejua oquejtojque: </div>
<div class='p'>―Quiema, Tlöcatzintle. </div>
<div class='p'>
<span class="verse" id="MT9_29">29&#160;</span>Entunses oquenmötocaque ipa imixtelolo, hua oquejtojque: </div>
<div class='p'>―San quiene ca nemoneltocaque, ejqueu ma mochihua. </div>
<div class='p'>
<span class="verse" id="MT9_30">30&#160;</span>Hua imixtelolojua ye cuale otlachixque. Hua Jesús oquennahuatejque ca checöhuac tlajtule, oquemelfejque: </div>
<div class='p'>―Xecpeacö cueröro de que majcamo öque quemate. </div>
<div class='p'>
<span class="verse" id="MT9_31">31&#160;</span>Cache yejua, cuöc oquisque, otlamachestejque ipa noche tlöle de lo que tli impa omochi. </div>
<div class='s'>Jesús quepajtejque sente mumorojtzi </div>
<div class='p'>
<span class="verse" id="MT9_32">32&#160;</span>Hua cuöc oquisque yejua, giente otiehualequelejque sente mumorojtzi, tli quepeaya demunio. 
<span class="verse" id="MT9_33">33&#160;</span>Hua oquequextelejque inu diöblo, hua ca inu otlajtlajto mumorojtzi. Hua giente oquetietzöbejque. Quejtoöya: </div>
<div class='p'>―Ayec omojtac ini nönca sösantle necö ipa Israel. </div>
<div class='p'>
<span class="verse" id="MT9_34">34&#160;</span>Cache inu fariseos quejtoöya: </div>
<div class='p'>―Por ichecöhuales de inu tlajtoöne de demunios quenquextea demunios. </div>
<div class='s'>Jesús netlöocoltiluc por giente </div>
<div class='p'>
<span class="verse" id="MT9_35">35&#160;</span>Hua Jesús biloatenemeya ipa noche ciudades hua puieblos. Otlamachtilutenemeya ipan inteopancuconehua de yejua. Tlanunutzaloöya de inu cuale tlamachestelestle de quiene Deus tlamandörurus. Tlapajtiloöya de noche cocolestle tli oyeya ipan puieblo. 
<span class="verse" id="MT9_36">36&#160;</span>Hua cuöc oquemejtaque giente netlöocoltiluc por yejua, ipampa cuajcuasemantaya hua bejbetztaya quieme cana cuöc calnielojte amo quepea calnielojpexque. 
<span class="verse" id="MT9_37">37&#160;</span>Yecuöquenu oquemelfejque tiemachtejcöhua: </div>
<div class='p'>―Inu meyac giente cate quiename sente tlamochihualestle tli bieye ica. Pero tejua tli tepejpexca sa quiesquete tecate. 
<span class="verse" id="MT9_38">38&#160;</span>Xetietlajtlötlajtelicö, noso, öque tiehuöxca inu tlatuctle, para ma quenhualtitlanecö cache meyactie tequetque para pexcasque.  </div>
<div class='psalmlabel' id='MT10_0'> 10</div>
<div class='s'>Jesús quentitlanque majtlactle huan ume tietlateotitlanhua </div>
<div class='p'>
<span class="verse" id="MT10_1">1&#160;</span>Yecuöquenu oquennutzque majtlactle huan ume de tiemachtejcöhua, hua oquenmacaque checöhualestle para ma cuale quenquexticö moxicoöneme, hua para cuale quepajtisque noche cocolestle hua noche tietunie. 
<span class="verse" id="MT10_2">2&#160;</span>Hua intojtucöyo de inu majtlactle huan ume tietlateotitlanhua yejua ini nöncate: cachto Semu, öque nuyejque mocuitea Piero, hua icni itucö Andrés; ca tiehua Jacobo, iconie Zebedeo, hua icni itucö Xohuö; 
<span class="verse" id="MT10_3">3&#160;</span>hua Felipe, hua Bartolomé, hua Tumös, hua Mateo inu tlanecheco, Jacobo iconie Alfeo, hua Tadeo, 
<span class="verse" id="MT10_4">4&#160;</span>hua Semu öque oyeya de inu partido cananista, hua Judas Iscariote, öque sötiepa tietiemöcte Jesús. </div>
<div class='p'>
<span class="verse" id="MT10_5">5&#160;</span>Yejuani majtlactle huan ume oquentitlanque Jesús, hua oquennahuatejque, oquemelfejque: </div>
<div class='p'>―Amo xeyöcö ca cöne chajchönte inu giente tli amo joriojte, nimpor amo xecalaquecö ipa inpuieblos de samaritanos. 
<span class="verse" id="MT10_6">6&#160;</span>Cache xeyöcö inca togiente de Israel, tli cate quiename calnielojte tli ixniempolejtecate. 
<span class="verse" id="MT10_7">7&#160;</span>Hua cuöc nenyösque, xetlanunutztöcö, xequejtucö: “Ye aseco tunalte para Deus tlamandörurus nemotlac”. 
<span class="verse" id="MT10_8">8&#160;</span>Xequenpajticö cocoxcötzetzi. Xequenyulebiticö tli omejmejque. Xequenpajticö tli sa söhuayojque cate. Xequenquexticö demunios. Nenqueselejque inu checöhualestle sin que amo nenquetlaxtlöjque niontle; xectequetilticö sin que nenquecubrörusque niontle. 
<span class="verse" id="MT10_9">9&#160;</span>Amo xomopealticö niontle tomi ijtec nemopuxa, 
<span class="verse" id="MT10_10">10&#160;</span>nimpor amo xomopealticö sente morröl para pa ojtle, nimpor ume tlaquentle, nion sapötoste, nimpor cuajfortu. Pues tequetque quepea deriecho de que quetlamacasque. </div>
<div class='p'>
<span class="verse" id="MT10_11">11&#160;</span>Hua cuöc nencalaquesque ipa sente ciudad noso puieblo xectiemucö öque ica de confiönsa, hua ompa xeyecö ipa ichö hasta cuöc nenquisasque de inu locör. 
<span class="verse" id="MT10_12">12&#160;</span>Hua cuöc nencalaquesque ipa inu chöntle, xecbendesirucö. Xequejtucö: “Ma yecsiebelestle iye ca nemejua”. 
<span class="verse" id="MT10_13">13&#160;</span>Hua tlö inu giente quemeresieroa, inu bendeseyu de yecsiebelestle tli nenquemacaque ma mocöhua ipan chöntle. Cache tlö amo quemeresieroa, ma ayecmo mocöhua inu bendeseyu de yecsiebelestle ca yejua. 
<span class="verse" id="MT10_14">14&#160;</span>Hua tlö canajyeca amo nemiechselis, nimpor amo queneques quecaques nemotlajtul, xequisacö de ipa inu nieca chöntle o noso puieblo, hua xectzetzelucö noche tlöle de ipa nemocxehua quiename sieñas de que inu giente amo yecteque cate. 
<span class="verse" id="MT10_15">15&#160;</span>Melöhuac nemiechelfea, que ipa inu tunale cuöc Deus tlajuscörurus, cache petzotec iyes para inu nieca puieblo que para inu puieblos de Sodoma hua Gomorra tli lalebes tlajtlaculteque oyejyeya. </div>
<div class='s'>Giente nemiechtepotztocasque </div>
<div class='p'>
<span class="verse" id="MT10_16">16&#160;</span>’Xequejtacö cuale, que nemiechtitlane quieme cana nencalnielojte intzölö coyume tiecuöneme. Por inu, xeyecö xelistos quiename cohuöme, pero amo xepapasolebecö quiename palumax amo papasol. 
<span class="verse" id="MT10_17">17&#160;</span>Pero xecpeacö cueröro, porque giente nemiechtiemöctisque inca tlötlajtoönejme. Ipa inteupancuconehua nemiechbitequesque ca cuabetl. 
<span class="verse" id="MT10_18">18&#160;</span>Hasta imixpa cubernadurte hua reyes nemiechbicasque por nopampa. Ejqueu nentlatestificörusque imixtla de tlajtoönejme hua giente tli amo joriojte. 
<span class="verse" id="MT10_19">19&#160;</span>Pero cuöc nemiechtiemöctisque, amo xomotequepachucö por quiene nentlajtlajtusque noso tli nenquejtusque. Pos ipa inu nieca ura Deus nemiechmacasque tlajtule tli nenquejtusque. 
<span class="verse" id="MT10_20">20&#160;</span>Pues amo nenyesque nemejua tli nentlajtlajtusque, tlöcamo yejuatzi tieEspíritu de nemoTajtzi tlajtlajtulus nemocamacopa de nemejua. 
<span class="verse" id="MT10_21">21&#160;</span>Ipa inu niecate tunalte, icni quetiemöctis icni ma meque, hua tajtle quetiemöctis iconie. Inpelhua quencuajnömequesque intötajua, hua quenmejmectisque. 
<span class="verse" id="MT10_22">22&#160;</span>Hua nemiechtlajyelejtasque noche giente por nopampa. Pero öque quexicus hasta cuöc tlames, yaja inu momöquextis. 
<span class="verse" id="MT10_23">23&#160;</span>Cache cuöc nemiechtepotztocasque ipa sente puieblo, xecholucö ipa ocsente puieblo. Pues melöhuac nemiechelfea, que amo nenasetibe ipa noche puieblos de Israel, cuöc nehuölös naja, öque onochi netlöcatl. </div>
<div class='p'>
<span class="verse" id="MT10_24">24&#160;</span>’Sente machtejque amo cache bieye ica que imaestro, nimpor tlatequepano amo cache bieye que itieco. 
<span class="verse" id="MT10_25">25&#160;</span>Pues inu machtejque ma iye confurme tlö giente quechibelisque quiename quechibelejque imaestro, hua tlatequepano ma iye confurme tlö quetratörusque quiename itieco. Tlö naja, öque neca quiename netajtle de chöntle oniechcuitejque neBeelzebú noso Moxicojcötlöcatl, ¿tli amo nemiechcuitisque nemejua tli nencate de nochö? </div>
<div class='s'>Öquenu ma tetiemabelicö </div>
<div class='p'>
<span class="verse" id="MT10_26">26&#160;</span>’Por inu, amo xequenmabelicö inu giente, porque amo onca niontle mojyönteca, que amo moniextis. Hua abele mojyöntas niontle, pues noche quepea que macheas. 
<span class="verse" id="MT10_27">27&#160;</span>Lo que tli nemiechelfea ipa tlajtlayohuaquelestle, xequejtucö pan tunale. Hua tli nenquecaque sa ichtacajtzi xetlanunutzacö cöne cuale caquestes noche. 
<span class="verse" id="MT10_28">28&#160;</span>Hua amo xequenmabelicö niecate tli cuale quemectea nemocuierpo, pero nemoölma abele quemectisque. Cache xetiemabelicö öque cuale queniempolusque nemoölma hua nemocuierpo ijtec tlecale. 
<span class="verse" id="MT10_29">29&#160;</span>¿Amo monamaca unte tutucucone por sente centöbo? Hua mösque ejqueu, ayec betze nion sente tutuconetzi sin tietlanequeles nemoTajtzi. 
<span class="verse" id="MT10_30">30&#160;</span>Hua nemejua, Deus quematihua hasta itlapoal de nemotzo. 
<span class="verse" id="MT10_31">31&#160;</span>Por inu, amo xomomajticö; pos nemejua cache nenbajbalierebe que meyactie tutume. </div>
<div class='s'>Ma tetiereconosierucö Cristo </div>
<div class='p'>
<span class="verse" id="MT10_32">32&#160;</span>’Ejqueu noso, tlö canajyeca niechtieniehuas hua tlajtus cuale de naja imixtla giente, naja nuyejque nectieniehuas, hua netlajtus cuale de yaja tieixpa noTajtzi öque iloac elfecac. 
<span class="verse" id="MT10_33">33&#160;</span>Pero tlö canajyeca niechnegörus imixpa giente, naja nuyejque necnegörus tieixpa noTajtzi öque iloac elfecac. </div>
<div class='s'>Uyes peleitos por tiepampa Cristo </div>
<div class='p'>
<span class="verse" id="MT10_34">34&#160;</span>’Amo xecpensörucö que naja onehuöla para ma ayecmo uye peleitos ipan tlöltecpactle. Amo onehuöla para nectiemacas siebelestle, cache mochihuas guierra porque nehuöla. 
<span class="verse" id="MT10_35">35&#160;</span>Pues porque naja onehuöla tlöcatl iyes encuntra de itajtzi, hua ichpuchtle iyes encuntra de inöntzi, hua sohuamontle iyes encuntra de imono. 
<span class="verse" id="MT10_36">36&#160;</span>Hua ienemigos tlöcatl yesque mismo ifamiliares. 
<span class="verse" id="MT10_37">37&#160;</span>Öque quetlasojtla itajtzi hua inöntzi cache que naja, amo quemeresieroa iyes de naja; hua öque quetlasojtla itielpuch noso ichpuch cache que naja, amo quemeresieroa iyes de naja. 
<span class="verse" id="MT10_38">38&#160;</span>Hua öque amo niechtoca mös quepeas que quesufrirus quiename öque quesufriroa ipa sente corujtzi, amo quemeresieroa iyes de naja. 
<span class="verse" id="MT10_39">39&#160;</span>Öque queneques quemöquextis inemeles, quepolus; pero öque quepolus inemeles por nopampa, queniextis. </div>
<div class='p'>
<span class="verse" id="MT10_40">40&#160;</span>’Öque nemiechselea nemejua, nuyejque naja niechselea. Hua öque niechselea naja nuyejque tieselea yejuatzi öque niechhualtitlanque. 
<span class="verse" id="MT10_41">41&#160;</span>Öque queselea sente tlayulepante ipampa ica tlayulepante, queselis inu premio tli quetocöroa öque queselea sente tlayulepante. Hua öque queselea sente tlöcatl yectec ipampa ica yectec, yaja queselis inu premio tli quetocöroa öque queselea sente tlöcatl yectec. 
<span class="verse" id="MT10_42">42&#160;</span>Hua tlö canajyeca quetlöocolis sente de ini nöncate tzequetzetzi mösque sa sie xölo ötzintle itztec, porque ica nomachtejque, melöhuac nemiechelfea, que seguramente quepeas ipremio.  </div>
<div class='psalmlabel' id='MT11_0'> 11</div>
<div class='p'>
<span class="verse" id="MT11_1">1&#160;</span>Hua ejqueu Jesús ye nesencöhualuc de que quennahuatejque inu majtlactle huan ume tiemachtejcöhua. Entunses obiloac de ompa otlamachtiluto hua otlanunutzaluto ipa inu puieblos de ca ompa. </div>
<div class='s'>Xohuö Bautista comentitla imensajieros ca Cristo </div>
<div class='p'>
<span class="verse" id="MT11_2">2&#160;</span>Hua Xohuö Bautista otzajtzactaya ipan cörsel. Hua cuöc yaja oquemat de tli sösantle quechihualoöya Cristo, quementitla seque de imachtejcöhua. 
<span class="verse" id="MT11_3">3&#160;</span>para ma tietlajtlanecö Cristo: </div>
<div class='p'>―¿Tejuatzi tomobetzteca inu nieiloac öque hualiloasquea, o noso tetiemöcheasque ocsietzi? </div>
<div class='p'>
<span class="verse" id="MT11_4">4&#160;</span>Hua onöhuatihuac Jesús, oquemelfejque: </div>
<div class='p'>―Xeyöcö, hua xecmachesticö Xohuö noche sösantle tli nenquecactecate hua nenquetztecate: 
<span class="verse" id="MT11_5">5&#160;</span>quiene ixcocoxcötzetzi ye tlajtlachea, cucuxojtzetzi nejneme, tli sa söhuayojque pajpajte, tzatzatzetzi ye tlajtlacaque, mimejque yojyulebe, hua porubejte quecaque cuale tlamachestelestle. 
<span class="verse" id="MT11_6">6&#160;</span>Hua cuale icnupel öque amo quepoloa ineltoqueles por nopampa. </div>
<div class='p'>
<span class="verse" id="MT11_7">7&#160;</span>Hua cuöc yejua uyajque, opiehualuc Jesús quennunutzaloöya giente de Xohuö. Oquejtojque: </div>
<div class='p'>―¿Tli nenquejtato ompa cöne nionöque chönte? ¿Beles oyeya sente ohuatl que ca nobeyo cuoliniöya yejyecatl? Amo. 
<span class="verse" id="MT11_8">8&#160;</span>Cache cuöc nenquisque para nenquejtato, ¿tli nenquejtato? ¿Beles sente tlöcatl tli motlaquentiöya ca tlin cuale tzotzomajtle? Amo. Xequejtacö, que niecate tli möquea tli cuajcuale tlaquentle, ipa inchö reyes cajcate. 
<span class="verse" id="MT11_9">9&#160;</span>Cache ¿tlica nenquisque? ¿Nenquejtato sente tlayulepante? Quiema, hua nemiechelfea que cache que sente tlayulepante icaca. 
<span class="verse" id="MT11_10">10&#160;</span>Pues yaja ini nönca Xohuö de öque tlajcuelulpanca: “Xequejtacö, naja nectitlane notlatitlantle mixpa, ma quemejmelöhua moojfe mixpa”. </div>
<div class='m'>
<span class="verse" id="MT11_11">11&#160;</span>Melöhuac nemiechelfea, que entre innochtie tlöca ayec otlöcat ocsente ma cache bieye momajta que Xohuö Bautista. Cache öque lalebes tzitzequetzi ica cöne Deus tlamandöruro desde elfecac, cache bieye ica que Xohuö. 
<span class="verse" id="MT11_12">12&#160;</span>Hua desde cuöc ohuöla Xohuö Bautista hasta öxö, <a href='#FN4' epub:type='noteref' class='noteref'>*</a>giente queneque ca fuiersa calaquesque ompa cöne Deus tlamandöruro. Hua tli cache pobiercojte calactecate. 
<span class="verse" id="MT11_13">13&#160;</span>Pues noche inu tlayulepantejque hua inu ley de Moisés tlajtoöya hasta que ohuöla Xohuö. 
<span class="verse" id="MT11_14">14&#160;</span>Hua tlö nenqueneque nenqueselisque, yaja ini nönca icaca Elías, tli huölösquea. 
<span class="verse" id="MT11_15">15&#160;</span>Öque quepea itlacaqueles, ma tlacaque. </div>
<div class='p'>
<span class="verse" id="MT11_16">16&#160;</span>’Pero ¿ca tli nejcomparörus giente de nönca tiempo? Cate quiename cuöc pelalacme yejyehuatecate ipan plöza para majöbeltisque, hua quentzajtzelea incompanierojua, 
<span class="verse" id="MT11_17">17&#160;</span>hua quemelfea: “Amo nemajöbeltea cuale. Pos tejua tontlapitzque ca tlapitzale para ma xomojtuticö, pero amo nemojtutejque. Otechojchuquescuicaque, pero amo nenquenejque nenchojchucasque”. 
<span class="verse" id="MT11_18">18&#160;</span>Pues ohuöla Xohuö, hua tlajyubiöya hua amo coniya. Hua nönca giente quejtoa: “Quepea demunio”. 
<span class="verse" id="MT11_19">19&#160;</span>Sötiepa onehuöla naja öque onochi netlöcatl, que netlacua hua necone. Hua nönca giente quejtoa: “Xequejtacö necö sente tlöcatl lalebes tlacuöne hua tlöhuönque, que lalebes cuale mobica ca tlanechecojque hua ocseque tlöca tlajtlaculteque”. Pero cuale öque momacas cuienta que toconchijque lo que tli tlajmatque por quejtas totlachihual. </div>
<div class='s'>Jesús quentlajtlacaquitejque puieblos </div>
<div class='p'>
<span class="verse" id="MT11_20">20&#160;</span>Yecuöquenu opiehualuc para quentlajtlacaquitisque inu puieblos cöne yejuatzi oquechijque meyac tietzöbetl. Quemajajuaque ipampa amo omoyulcuepaya. Oquejtojque: </div>
<div class='p'>
<span class="verse" id="MT11_21">21&#160;</span>―¡Porube de taja, pueblo de Corazín! ¡Porube de taja, pueblo de Betsaida! Ipampa tlö pa inu ciudades de Tiro hua Sidón omochihuane ini nönca tietzöbetlachihualestle tli omochi ca nemejua, ye icsa omoyulcuepane. Ye motlaquentiöne de luto hua de tlaconextle para ma quedemoströrucö que ye moyulcuejque. 
<span class="verse" id="MT11_22">22&#160;</span>Por inu nemiechelfea, que ipa inu tunale cuöc Deus tlajuscörurus, cache petzotec iyes para nemejua que para inu ciudades de Tiro hua Sidón. 
<span class="verse" id="MT11_23">23&#160;</span>Hua taja, puieblo de Capernaum, ¿beles tecpensöroa temajcoques hasta elfecac? Pues tetemus hasta mectlöncale. Ipampa tlö pa inu ciudad de Sodoma omochihuane ini tietzöbetlachihuale tli omochi ca taja, mocöhuane hasta öxö. 
<span class="verse" id="MT11_24">24&#160;</span>Por inu nemiechelfea, que ipa inu tunale cuöc Deus tlajuscörurus, cache petzotec iyes para taja que para inu tlöle de Sodoma. </div>
<div class='s'>Xehuölöcö ca naja hua xomosiebicö </div>
<div class='p'>
<span class="verse" id="MT11_25">25&#160;</span>Ipa inu nieca tiempo, Jesús oquejtojque: </div>
<div class='p'>―Temetzmomabesutelea, noTajtzi, Tlöcatzintle de elfecac hua de tlöltecpactle, pues tejuatzi otomojyönele ini nönca sösantle de tli tlajmatque hua casojcömateneme, hua otequenmoniextelele tli cate quiename pelantzetzi. 
<span class="verse" id="MT11_26">26&#160;</span>Pues ejqueu, noTajtzi, tomocualejtele. </div>
<div class='p'>
<span class="verse" id="MT11_27">27&#160;</span>’Noche sösantle ye niechmöctejque noTajtzi. Hua amo öque quixomate tieConietzi, tlöcamo sa yejuatzi Tajtle. Nuyejque amo öque tieixomate Tajtle, tlöcamo sa tieConietzi, hua öque tieConietzi queneques tieniextelis. </div>
<div class='p'>
<span class="verse" id="MT11_28">28&#160;</span>’Xehuölöcö ca naja nemonochtie quiejquech nentejtequete lalebes hua tli nentlajtlamömajtecate, hua naja nemiechchihualtis nemosiebisque. 
<span class="verse" id="MT11_29">29&#160;</span>Xecbicacö noyuco nemopa nemejua, hua xectzecucö de naja, que neyulsiejque hua amo mochamöhuane noyulo. Ejqueu nenquepeasque siebelestle para nemoyulo. 
<span class="verse" id="MT11_30">30&#160;</span>Pues noyuco tli nemiechtlölelea amo yetic, hua amo yetic notlamömales.  </div>
<div class='psalmlabel' id='MT12_0'> 12</div>
<div class='s'>Tiemachtejcöhua Jesús cualcopintöya meyöhuatl </div>
<div class='p'>
<span class="verse" id="MT12_1">1&#160;</span>Ipa inu nieca tiempo omochi que Jesús biloatöya ipan söbro ca cöne onca tlatuctle. Joriojte quepeaya costumbre de mosiebiöya ipan söbro. Tiemachtejcöhua Jesús tejteosebeya, hua cualcopintöya hua cualcuajcuajtöya meyöhuatl de trigo. 
<span class="verse" id="MT12_2">2&#160;</span>Hua cuöc oquejtaque inu fariseos, tieyelfejque: </div>
<div class='p'>―Xequejta necö momachtejcöhua quechijtebitze lo que tli amo conbenierebe ma öque quechihua pan söbro. </div>
<div class='p'>
<span class="verse" id="MT12_3">3&#160;</span>Pero yejuatzi oquemelfejque: </div>
<div class='p'>―¿Ayec nenquetlajtultejque tli oquechi David ca tiehua tli oyejyeya ca yaja, cuöc teosejtaya? 
<span class="verse" id="MT12_4">4&#160;</span>Pues yaja ocalac ipa tieteupa Deus, hua oquecua inu pöntzi tli oyeya de bentle, tli amo conbenierebeya ma quecua yaja nimpor tli oyejyeya ca yaja, tlöcamo sa yejua teopexcötzetzi cuale quecuösque. 
<span class="verse" id="MT12_5">5&#160;</span>O noso ¿ayec nenquetlajtultejque lo que tli quejtoa inu ley de Moisés? Pues ipan söbro cuöc tosiebea inu teopexcötzetzi tequete ipan teopantle. Ejqueu yejua amo mosiebea ipan söbro hua amo öque quentlajtlacultea. 
<span class="verse" id="MT12_6">6&#160;</span>Pos nemiechelfea öxö que oncönca canajyetla tli cache importönte ica que inu teopantle. 
<span class="verse" id="MT12_7">7&#160;</span>Pero nemejua amo nencasojcömate tli quejtusneque teotlajtule cuöc quejtoa: “Icnuejtelestle necneque hua amo bentle”. Pues tlö nencasojcömatene, amo nenquentlajtlacultiöne ini nöncate tlöca, pues amo cate tlajtlaculteque. 
<span class="verse" id="MT12_8">8&#160;</span>Pues naja öque onochi netlöcatl necpea deriecho para nequennahuatis giente de tli sösantle conbenierebe ma quechihuacö pan söbron tunale. </div>
<div class='s'>Sente tlöcatl quepeaya imö huöjque </div>
<div class='p'>
<span class="verse" id="MT12_9">9&#160;</span>Hua cuöc obiloac de ompa, calacoac ipa inteupancone. 
<span class="verse" id="MT12_10">10&#160;</span>Hua ompa oyeya sente tlöcatl tli quepeaya sente imö ye uhuöc. Hua inu fariseos tietlajtlanejque: </div>
<div class='p'>―¿Conbenierebe öque tlapajtis ipan söbron tunale cuöc tosiebea? </div>
<div class='p'>Ejqueu oquejtojque porque quetiemoöya maniera para tietieyelfisque. 
<span class="verse" id="MT12_11">11&#160;</span>Hua yejuatzi oquemelfejque: </div>
<div class='p'>―Tlö canajyeca de nemejua quepea sente icalnielo, hua tlö cana betzes ijtec sente puso ipan söbro, ¿quie beles amo cases hua quequextis? Pos quienamo quechihuas. 
<span class="verse" id="MT12_12">12&#160;</span>Entunses cache ca meyac arrasu ma tequenpaliebicö giente, pues sente tlöcatl cache balierebe lalebes que sente calnielo. Ejqueu noso, conbenierebe ma mochihua tlin cuale ipan söbron tunale. </div>
<div class='p'>
<span class="verse" id="MT12_13">13&#160;</span>Yecuöquenu oquelfejque inu nieca tlöcatl: </div>
<div class='p'>―Xecmelaso momö. </div>
<div class='p'>Hua yaja oquemelaso, hua opajtec, omoyectlöle quiename ocsente. 
<span class="verse" id="MT12_14">14&#160;</span>Pero cuöc oquisque inu fariseos, omotlajtulmacaque para quiene tiemectisque. </div>
<div class='s'>Jesús iloac tietlatequepano tlaixpejpentle de Deus </div>
<div class='p'>
<span class="verse" id="MT12_15">15&#160;</span>Jesús nemacuc cuienta de tli quepejpensöroöya yejua, hua nexeluluc de ompa. Hua meyac giente tietocaque, hua quenpajtiloöya innochtie. 
<span class="verse" id="MT12_16">16&#160;</span>Hua yejuatzi quennahuatiloöya majcamo quejtucö öquenu oquenpajte. 
<span class="verse" id="MT12_17">17&#160;</span>Ejqueu opasöre para ma mochihua tli omojto por icamacopa tlayulepante Isaías, cuöc oquejto: </div>
<div class='q'>
<span class="verse" id="MT12_18">18&#160;</span>Xequejtacö necö notlatequepano, öque naja nequixpejpe. </div>
<div class='q'>Yaja nectlasojtla, hua ica yaja pajpöque noyulo. </div>
<div class='q'>Nectlölis noEspíritu ipa yaja, </div>
<div class='q'>hua quenmachestis giente de noche naciones de quiene netlajuscörus. </div>
<div class='q'>
<span class="verse" id="MT12_19">19&#160;</span>Amo chöchalönes, nimpor amo tzajtzes, </div>
<div class='q'>hua cuöc tlajtlajtus ijtec cale, itlajtul amo caquestes hasta pan cayaju. </div>
<div class='q'>
<span class="verse" id="MT12_20">20&#160;</span>Quentratörus ca cuale tlin amo checacteque, </div>
<div class='q'>quiename sente tlöcatl tli amo queposteques ohuatl mös amo checöjteca, </div>
<div class='q'>hua amo quesiebis miecha mös sa popucateca. </div>
<div class='q'>Ejqueu quechihuasque hasta senamo quechihuas para ma mochihua ipa noche tlöltecpactle lo que tli yectec. </div>
<div class='q'>
<span class="verse" id="MT12_21">21&#160;</span>Hua giente de noche naciones quepeasque nemöchealestle itucöyupa. </div>
<div class='s'>Quejtojque que Jesús quepealoöya checöhualestle de Amo Cuale Tlöcatl </div>
<div class='p'>
<span class="verse" id="MT12_22">22&#160;</span>Yecuöquenu tiecualequelejque sente tlöcatl tli quepeaya demunio, ixcocoxque hua mumorojtzi. Hua yejuatzi oquepajtejque, hua inu tli oyeya ixcocoxque hua mumorojtzi ye cuale otlajtlajto hua ye tlacheaya. 
<span class="verse" id="MT12_23">23&#160;</span>Hua noche giente oquetietzöbejque, hua quejejtoöya: </div>
<div class='p'>―¿Beles yaja ini nönca iconie David öque iyes torey? </div>
<div class='p'>
<span class="verse" id="MT12_24">24&#160;</span>Cache cuöc oquecajque fariseos, oquejtojque: </div>
<div class='p'>―Ini nönca sa quenquextea demunios ca ichecöhuales Beelzebú, tlajtoöne de demunios. </div>
<div class='p'>
<span class="verse" id="MT12_25">25&#160;</span>Pero yejuatzi quematiloöya tli yejua quepejpensöroöya, hua oquenmelfejque: </div>
<div class='p'>―Tlö giente de sente nación seme momejmectejtasque entre yejua mismo, pues moxexetunis inu nación. Hua tlö giente de sente puieblo o noso de sente chöntle seme momacatasque, pues nima pojpolebes inu puieblo noso chöntle. 
<span class="verse" id="MT12_26">26&#160;</span>Hua tlö cana Satanás quetojtoca Satanás, mopeleörojteca cuntra yaja mismo. ¿Quiene noso bejcöbes itlajtojcöteles? Pues abele bejcöbes. 
<span class="verse" id="MT12_27">27&#160;</span>Hua tlö naja por ichecöhuales Beelzebú nequenquextea demunios, ¿beles nenquejtusque que nemomachtejcöhua nuyejque quenquextea por Beelzebú? Ejqueu yejua mismo nemiechpinöbea de lo que tli nenquejtoa. 
<span class="verse" id="MT12_28">28&#160;</span>Pero tlö por tieEspíritu de Deus naja nequenquextea demunios, quejtusneque que de melöhuac Deus piehualuteca tlamandöruro nemotzölö. 
<span class="verse" id="MT12_29">29&#160;</span>Pues ¿quiene cuale öque calaques ipa ichö de sente tlöcatl chejchecactec hua cuale quetlaquejquextelis de tli ihuöxca, tlö amo cachto öque quejilpis inu tlöcatl checactec? Pues tlö ye quejilpe ye cuale öque quetlaquejquextelis noche tli quepea ipa ichö. 
<span class="verse" id="MT12_30">30&#160;</span>Öque amo ica ca naja encuntra de naja ica; hua öque amo niechpaliebea para nejcuejcuis quechayöjteca. 
<span class="verse" id="MT12_31">31&#160;</span>Hua por inu nemiechelfea que Deus quenperdonörfisque giente de noche tlajtlacule hua checuatlajtule tli quechihua noso quejtoa. Cache inu checuatlajtule de öque tiepöpöcas Espíritu Sönto amo queperdonörfisque Deus. 
<span class="verse" id="MT12_32">32&#160;</span>Tlö canajyeca tlajtus encuntra de naja öque onochi netlöcatl, cuale moperdonörus. Pero tlö tlajtus tieca Espíritu Sönto, abele moperdonörus, nimpor öxö pa ini nönca tlöltecpactle nimpor sötiepa cuöc ye opanuc tlöltecpactle, abele moperdonörus. </div>
<div class='s'>Cuabetl mixomates por ifruto </div>
<div class='p'>
<span class="verse" id="MT12_33">33&#160;</span>’Tlö ica cuale sente cuabetl, entunses ifruto nuyejque ica cuale. Noso tlö sente cuabetl amo cuale ica, entunses nuyejque ifruto amo cuale iyes. Pues por ifruto mixomate sente cuabetl. 
<span class="verse" id="MT12_34">34&#160;</span>¡Tlöcaxenöchcuhuöme! ¿Quiene cuale nenquejtusque de lo que tlin cuale, tlö nemejua amo nencualteque nencate? Pos lo que tli öque quejtoa ca icamac quisa de lo que tli quetiemitea iyulo. 
<span class="verse" id="MT12_35">35&#160;</span>Sente tlöcatl cualtec quemalfea de lo que tlin cuale ipa iyulo, hua cuöc tlajtlajtoa quequextea inu sösantle tlin cuale. Pero sente tlöcatl amo cualtec quemalfea sösantle tli amo cuale ipa iyulo, hua cuöc tlajtlajtoa quequextea de inu sösantle tli amo cuale. 
<span class="verse" id="MT12_36">36&#160;</span>Hua nemiechelfis ini nönca, que ipa inun tunale cuöc Deus tlajuscörurus, giente quetiemacasque cuienta de cara sente tlajtule tli oquejtojque. Hasta de inu tlajtulme tli amo quepexque cueröro quiene ca oquejtojque, de inu quetiemacasque cuienta. 
<span class="verse" id="MT12_37">37&#160;</span>Porque por motlajtulhua nieses tlö teca teyectec, noso por motlajtulhua nieses tlö amo teyectec, hua metzcuntenörusque. </div>
<div class='s'>Giente otlajtlanque sente sieñas de tietzöbetl </div>
<div class='p'>
<span class="verse" id="MT12_38">38&#160;</span>Yecuöquenu onöhuatque seque de inu tlamachtiöneme de teotlajtule hua seque fariseos. Oquejtojque: </div>
<div class='p'>―Maestro, tecneque tequejtasque de tejuatzi sente tietzöbetlachihuale quiename sieñas de que lo que tli tomojtalfea ica melöhuac. </div>
<div class='p'>
<span class="verse" id="MT12_39">39&#160;</span>Hua yejuatzi onöhuatihuac, hua oquemelfejque: </div>
<div class='p'>―Nemejua nengiente amo nencualteque nencate hua sie tiro amo nenqueneque nentietocasque Deus. Hua öxö nenqueneque ma nemiechmaca sente sieñas. Pero amo nemiechmacas nion sente sieñas de tietzöbetl tlöcamo sa inu sieñas de inu tlayulepante Jonás. 
<span class="verse" id="MT12_40">40&#160;</span>Pues quieme oyeya Jonás ijtecopa inu bieye meche yeye tunale hua yeye yohuale, ejqueu naja öque onochi netlöcatl neyes ijtec tlöle yeye tunale hua yeye yohuale. 
<span class="verse" id="MT12_41">41&#160;</span>Inu tlöca de inu ciudad de Nínive majcoquesque ca nemejua ipa inu nieca tunale cuöc Deus tlajuscörurus, hua nemiechpinöbisque. Pues yejua omoyulcuejque cuöc oquennunutz Jonás. Hua xequejtacö necö oncönca sente cache bieye que Jonás ipa ini nönca locör, pero nemejua amo nenqueneque nemoyulcuepasque. 
<span class="verse" id="MT12_42">42&#160;</span>Inu reina de tlöle del sur majcoques ca nemejua ipa inun tunale cuöc Deus tlajuscörurus, hua nemiechpinöbis. Pues yaja ohuöla desde lalebes ca bejca para quecaques imachesteles de Salomón. Hua xequejtacö, necö oncönca sente cache bieye que Salomón ipa ini nönca locör, pero nemejua amo nenqueneque nenquecaquesque. </div>
<div class='s'>Quiene ocsajpa yebitz moxicoöne </div>
<div class='p'>
<span class="verse" id="MT12_43">43&#160;</span>’Cuöc moxicoöne ye oquis de ijtecopa tlöcatl, nejnenteneme ipa tlölhuöjque. Quetiemojteneme cöne mosiebis, hua amo queniextea. 
<span class="verse" id="MT12_44">44&#160;</span>Yecuöquenu quejtoa: “Nocuepas ocsajpa nochö de cöne onehualquis”. Hua cuöc yebitz, cualniextea tlayejteca, hua tlachpöntle hua tlayecchejchijtle. 
<span class="verse" id="MT12_45">45&#160;</span>Yecuöquenu iya, hua quenbicatz ca yaja oc checume moxicoöneme cache petzoteque que yaja. Cajcalaque, hua ompa mochöntea. Hua sötiepa mochihua cache lalebes petzotec para inu nieca tlöcatl que cuöc cachto oyeya. Ejqueu nuyejque nemiechpasörus nemejua, pues sie tiro amo nencualteque nencate. </div>
<div class='s'>Tienönajtzi hua tieicnihua de Jesús </div>
<div class='p'>
<span class="verse" id="MT12_46">46&#160;</span>Hua mientras yejuatzi tlajtlajtulutaya inca giente, necö tienönajtzi ca tiehua tieicnihua queyöhuac oyejyeya. Quenequeya tienunutzasque. 
<span class="verse" id="MT12_47">47&#160;</span>Hua yeca otieyelfe: </div>
<div class='p'>―Xomojtele monönajtzi ca tiehua mocnijtzetzihua cate ca queyöhuac; quenejneque metzmonunuchelisque. </div>
<div class='p'>
<span class="verse" id="MT12_48">48&#160;</span>Hua oquenönquelejque yejuatzi öque tieyelfiöya inu, oquelfejque: </div>
<div class='p'>―¿Öquenu nonöna hua öquemeju nocnihua? </div>
<div class='p'>
<span class="verse" id="MT12_49">49&#160;</span>Yecuöquenu oquenmajpelfejque tiemachtejcöhua. Oquejtojque: </div>
<div class='p'>―Xequejtacö necö nonöna ca tiehua nocnihua. 
<span class="verse" id="MT12_50">50&#160;</span>Pos noche öque quechihuas tli tietlanequeles noTajtzi öque iloac elfecac, yaja inu icaca nocni oquechtle, noso nocni sohuatl, noso nonöna.  </div>
<div class='psalmlabel' id='MT13_0'> 13</div>
<div class='s'>Cuiento de sente tlöcatl tli tlatucato </div>
<div class='p'>
<span class="verse" id="MT13_1">1&#160;</span>Hua ipa inu nieca tunale, oquixoac Jesús de ipan chöntle, hua onetlöliluc itlac ötiescatl. 
<span class="verse" id="MT13_2">2&#160;</span>Hua omopachojque lalebes meyac giente. Por inu yejuatzi ocalacoac ijtec börco hua onetlöliluc. Hua noche giente oyejyeya tlatienco. 
<span class="verse" id="MT13_3">3&#160;</span>Hua oquennunutzque meyac sösantle ica cuientos. Oquejtojque: </div>
<div class='p'>―Xejcaquecö cuale. Sente tlöcatl oquis otlatucato. 
<span class="verse" id="MT13_4">4&#160;</span>Quecuasema xenöchtle. Hua omochi cuöc tlatucato, que seque xenöchtle obetz itienco ojtle; hua ohuölajque tutume, hua oquecuajque. 
<span class="verse" id="MT13_5">5&#160;</span>Hua ocseque obetz ipa locör cöne lalebes tecamac, cöne amo quepeaya meyac tlöle. Oquis sa nima, pues tlöle amo teröhuac oyeya. 
<span class="verse" id="MT13_6">6&#160;</span>Pero cuöc oquis tunale, opeli hua uhuöc, pues amo monelhuayute. 
<span class="verse" id="MT13_7">7&#160;</span>Hua ocseque obetz ipa betztle; hua betztle omobepö, hua quepötzmecte tlatuctle. 
<span class="verse" id="MT13_8">8&#160;</span>Hua seque obetz ipa tlin cuale tlöle, hua ini nönca otlamochihualte. Seque oasec hasta sie sientos töntos, seque hasta sesenta, hua seque hasta treinta töntos. 
<span class="verse" id="MT13_9">9&#160;</span>Öque quepea itlacaqueles, ma tlacaque. </div>
<div class='s'>Tlica Jesús cusörojque cuientos </div>
<div class='p'>
<span class="verse" id="MT13_10">10&#160;</span>Entunses omopachojque tiemachtejcöhua, hua tieyelfejque: </div>
<div class='p'>―¿Tlica tequenmonunuchelea ica cuientos? </div>
<div class='p'>
<span class="verse" id="MT13_11">11&#160;</span>Hua yejuatzi onöhuatihuac, hua oquemelfejque: </div>
<div class='p'>―Nemejua nemiechtocöroa nenquematesque inu secrietos de quiene ca Deus tlamandörurus desde elfecac. Pero yejua amo quentocöroa quematesque. 
<span class="verse" id="MT13_12">12&#160;</span>Pos tiel öque quepea, quemacasque, hua quepeas cache meyac. Pero öque amo bel quepea, quequextelisque hasta inu tepetzi tli oc quepea. 
<span class="verse" id="MT13_13">13&#160;</span>Ipampaju nequennunutza ca cuientos, ipampa mös tlachea cuale, pero amo quejta, hua mös tlacaque, pero amo queyejcaque, nimpor amo casojcömate. 
<span class="verse" id="MT13_14">14&#160;</span>Hua ejqueu mochihua inca yejua lo que tli queyulepantejque Isaías, cuöc oquejto: </div>
<div class='q'>Ca nemotlacaqueles nentlacaquesque, pero amo nencasojcömatesque, </div>
<div class='q'>hua ca nemoixtelolojua nenquejtasque, pero amo nenquixomatesque. </div>
<div class='q'>
<span class="verse" id="MT13_15">15&#160;</span>Pues inyulo de ini nönca puieblo ye omotepitzo, </div>
<div class='q'>hua amo yectlacaque itlacaqueles, </div>
<div class='q'>hua omotlapachojque inmixtelolojua </div>
<div class='q'>para amo quejtasque ca inmixtelolo, </div>
<div class='q'>nimpor amo tlacaquesque ca intlacaqueles, </div>
<div class='q'>nimpor amo casojcömatesque ca inyulo, </div>
<div class='q'>nimpor amo moyulcuepasque </div>
<div class='q'>para que ejqueu naja amo nequenpajtis. </div>
<div class='m'>
<span class="verse" id="MT13_16">16&#160;</span>Pero cuale nemocnupel nemejua, ipampa nenquejta ca nemixtelolojua, hua nentlajtlacaque ca nemotlacaqueles. 
<span class="verse" id="MT13_17">17&#160;</span>Pues melöhuac tli nemiechelfea, que meyactie tlayulepantejque hua yecteque de pa nieca tiempo quenejnequeya quejtasque tli nenquejta, pero abele quejtaque; hua quenejnequeya quecaquesque tli nenquecaque, pero abele oquecajque. </div>
<div class='s'>Jesús quesplicörojque inu cuiento de tlöcatl tli tlatucato </div>
<div class='p'>
<span class="verse" id="MT13_18">18&#160;</span>’Xejcaquecö nemejua noso tli quejtusneque inu cuiento de tlöcatl tli tlatucato. 
<span class="verse" id="MT13_19">19&#160;</span>Cuöc canajyeca quecaque tlajtule de quiene Deus tlamandörurus, hua amo casojcömate, entunses yebitz inu Amo Cuale Tlöcatl, hua cajcoctebetze tli omotucac ipa iyulo. Yaja ini nönca quiename xenöchtle tli omotucac itienco ojtle. 
<span class="verse" id="MT13_20">20&#160;</span>Hua inu xenöchtle tli omotucac cöne tecamac, yaja ini nönca öque quecaque tlajtule, hua nima queselea ca meyac pöquelestle. 
<span class="verse" id="MT13_21">21&#160;</span>Pero mochihua quieme cana inu tlajtule amo monelhuayutea de melöhuac ipa iyulo. Pues ipa yebitz tiecoco noso cox giente quetepotztoca por ipampa teotlajtule, hua nima modesanimöroa. Sa quiesque tiempo quexicoa. 
<span class="verse" id="MT13_22">22&#160;</span>Öxö, inu xenöchtle tli omotucac itzölö betztle, pues yaja inu icaca öque quecaque tlajtule, pero quetequepachoa sösantle de ini nönca tlöltecpactle, hua mixcajcayöhua ca tomi. Hua ini nöncate sösantle quieme quepötzmectea teotlajtule ipa iyulo. Yaja ica teotlajtule amo quepea resultödo ica yaja. 
<span class="verse" id="MT13_23">23&#160;</span>Cache inu xenöchtle tli omotucac ipan tlin cuale tlöle, ini nönca yaja öque quecaque hua casojcömate inu teotlajtule. Hua yaja quechihua de noche tlin cuale tlachihuale, quieme cana tlö sente xenöchtle quetiemacasquea ca sie sientos töntos, hua ocsente ca sesenta hua ocsente ca treinta töntos. </div>
<div class='s'>Cuiento de xebetl itzölö trigo </div>
<div class='p'>
<span class="verse" id="MT13_24">24&#160;</span>Hua ocsente cuiento oquenpubelejque. Oquemelfejque: </div>
<div class='p'>―Cuöc Deus tlamandöruro ica ejqueyi: ica quiename sente tlöcatl tli quetucac tlin cuale xenöchtle ipa itlöl. 
<span class="verse" id="MT13_25">25&#160;</span>Pero cuöc ocochtaya tlöca, ohuöla ienemigo, hua oquetucac xebetl itzölö trigo hua uya. 
<span class="verse" id="MT13_26">26&#160;</span>Hua cuöc trigo omobepö hua oquetlöle imeyöhua, yecuöquenu onies nuyejque inu xebetl. 
<span class="verse" id="MT13_27">27&#160;</span>Hua ohuölajque tlatequepanojque de inu nieca chöne, hua oquelfejque: “Tlöcatzintle, ¿amo tomotuquele cuale xenöchtle ipa motlöltzi? ¿De cöne, noso, quepea xebetl?” 
<span class="verse" id="MT13_28">28&#160;</span>Hua yaja oquemelfe: “Sente tlöcatl enemigo oquechi ini nönca”. Hua itlatequepanojua oquelfejque: “¿Tomonequitea noso ma teyöcö hua ma tejcojcopinacö?” 
<span class="verse" id="MT13_29">29&#160;</span>Hua yaja oquejto: “Amo, pues tlö nenquecopinasque xebetl, nuyejque ihua nenquecopinasque trigo. 
<span class="verse" id="MT13_30">30&#160;</span>Cache cuale xejcöhuacö ma mobepöhuacö innehua hasta senamo cuöc moteques. Hua cuöc ye moteques naja nequemelfis inu tlatejque: Xejcuejcuecö cachto yaja xebetl, hua xequejilpicö hua xecxutlalticö. Sötiepa xejcuejcuecö trigo hua xecualecacö para nectiemas ijtec nobesco”. </div>
<div class='s'>Cuientos de mostöza hua levadura </div>
<div class='p'>
<span class="verse" id="MT13_31">31&#160;</span>Ocsente cuiento oquenpubelejque. Oquemelfejque: </div>
<div class='p'>―Cuöc Deus tlamandöruro desde elfecac icaca quiename ixenöch mostöza, que sente tlöcatl ocasec hua oquetucac ipa itlöl. 
<span class="verse" id="MT13_32">32&#160;</span>Ini nönca mostöza de melöhuac yaja icaca cache tzitzequetzi que noche sösantle xenöchtle, cache cuöc ye mobepöhua, yaja icaca cache bieye de noche sösantle queletl, hua mochihua quiename sente cuabetl. Hasta bitze tutume tli patlöne ipa yejyecatl hua ompa quetlölea intepasol ipa imömöyo. </div>
<div class='p'>
<span class="verse" id="MT13_33">33&#160;</span>Ocsente cuiento oquemelfejque: </div>
<div class='p'>―Cuöc Deus tlamandöruro desde elfecac, icaca quiename levadura de pöntzi, que ucö sente sohuatl, hua quenelulte ca yeye tlatemachihuale de harina, hua noche oquesunie. </div>
<div class='s'>Jesús seme cusörojque cuientos </div>
<div class='p'>
<span class="verse" id="MT13_34">34&#160;</span>Noche ini nönca sösantle Jesús oquennunutzaloöya giente por medio de cuientos. Sin cuientos cöso amo tli quennunutzaloöya. 
<span class="verse" id="MT13_35">35&#160;</span>Ejqueu omochi lo que tli omojto por icamacopa tlayulepante, cuöc oquejto: </div>
<div class='q'>Nectlapus nocamac para necpoas cuientos. </div>
<div class='q'>Nequejtus sösantle tli mojyöntaya desde cuöc omochejchi tlöltecpactle. </div>
<div class='s'>Jesús quesplicörojque inu cuiento de xebetl </div>
<div class='p'>
<span class="verse" id="MT13_36">36&#160;</span>Yecuöquenu Jesús oquencöjtiejque giente, hua ocalacoac ipan chöntle. Hua omopachojque tietlac tiemachtejcöhua. Otieyelfejque: </div>
<div class='p'>―Xetiechmoesplicörfele inu cuiento de xebetl tli omotucac itzölö tlatuctle. </div>
<div class='p'>
<span class="verse" id="MT13_37">37&#160;</span>Hua yejuatzi onöhuatihuac. Oquejtojque: </div>
<div class='p'>―Naja, öque onochi netlöcatl, naja necaca inu tlöcatl tli quetuca inu cuale xenöchtle. 
<span class="verse" id="MT13_38">38&#160;</span>Hua inu tlöle yaja noche tlöltecpactle. Hua inu tlin cuale xenöchtle yejua giente tli quepeasque pörte cöne Deus tlamandöruro. Hua inu xebetl yejua giente tli queneltoca Amo Cuale Tlöcatl. 
<span class="verse" id="MT13_39">39&#160;</span>Hua inu enemigo öque quetucac xebetl, yaja Diöblo. Hua inu tiempo cuöc tlatequesque, yaja iyes cuöc itlamejyo tlöltecpactle. Hua inu tlatejque, yejua öngeles. 
<span class="verse" id="MT13_40">40&#160;</span>Hua ejqueu quieme cuöc quecuejcueque inu xebetl hua quexutlaltejque ijtec tletzintle, ejqueu mochihuas cuöc tlames ini nönca tlöltecpactle. 
<span class="verse" id="MT13_41">41&#160;</span>Naja öque onochi netlöcatl necualentitlanes noöngeles. Yejua quenpejpenasque de ipa notlajtojcöyo noche niecate tli quenchihualtea giente para majcamo moneltocacö, hua noche ocseque tli amo cuale quechijtecate. 
<span class="verse" id="MT13_42">42&#160;</span>Hua quentlajcalesque ijtec tlecale cöne xutlateca. Ompa chojchucasque hua motlantesesque. 
<span class="verse" id="MT13_43">43&#160;</span>Yecuöquenu tli yecteque tlaniextisque quiename tunale ompa cöne tlamandöruro inTajtzi. Öque quepea itlacaqueles, ma tlacaque. </div>
<div class='s'>Yeye cuientos </div>
<div class='p'>
<span class="verse" id="MT13_44">44&#160;</span>’Cuöc Deus tlamandöruro, icaca quiename sente tesoro tli mojyöntaya ipan tlöle. Hua sente tlöcatl oqueniexte, hua entunses oquejyö ocsajpa. Hua ca meyac pöquelestle unya, hua quenamacac noche tli quepeaya, hua oquecu inu nieca tlöle. </div>
<div class='p'>
<span class="verse" id="MT13_45">45&#160;</span>’Ocsajpa, cuöc Deus tlamandöruro icaca ejqueyi: icaca quiename sente tlöcatl puchtiecatl tli quetiemoöya tlin cuajcuale perlas. 
<span class="verse" id="MT13_46">46&#160;</span>Hua yaja oqueniexte sente perla tli lalebes balierebeya. Entunses yaja uya hua oquenamacac noche tli quepeaya, hua oquecu. </div>
<div class='p'>
<span class="verse" id="MT13_47">47&#160;</span>’Ocsajpa, quiene Deus tlamandöruro icaca quiename sente tarröya, que quetlajcalque ijtec lamör, hua oquemasec de noche sösantle mimechte. 
<span class="verse" id="MT13_48">48&#160;</span>Hua cuöc ye otie, oquequextejque ca tlatienco. Hua omotlölejque, hua oquemaseque tlin cuajcuale hua oquentlölejque ijtec incheque. Hua tlin amo cuajcuale oquenchayöjque. 
<span class="verse" id="MT13_49">49&#160;</span>Ejqueu iyes cuöc tlames tlöltecpactle. Quisasque öngeles hua quennencuaxelusque tlin amo cualteque de intzölö tli yecteque. 
<span class="verse" id="MT13_50">50&#160;</span>Hua quentlajcalesque ijtec tlecale cöne xutlateca. Ompa chojchucasque hua motlantesesque. </div>
<div class='s'>Tesoro tli yancuec hua tli soltec </div>
<div class='p'>
<span class="verse" id="MT13_51">51&#160;</span>Quemelfiloöya Jesús: </div>
<div class='p'>―¿Ye nencasojcömatque ini nönca sösantle? </div>
<div class='p'>Yejua onöhuatque: </div>
<div class='p'>―Quiema, Tlöcatzintle. </div>
<div class='p'>
<span class="verse" id="MT13_52">52&#160;</span>Hua yejuatzi oquemelfejque: </div>
<div class='p'>―Por inu noche tlamachtiöne de inu ley de Moisés tli nuyejque ye oquetzeco quiene Deus tlamandöruro, yaja icaca quiename sente chöne, que quequextea de itesoro sösantle tli yancuec hua nuyejque tli soltec. </div>
<div class='s'>Giente de Nazaret amo omoneltocaque tieca Jesús </div>
<div class='p'>
<span class="verse" id="MT13_53">53&#160;</span>Hua omochi que cuöc oquesencöjque Jesús ini nöncate cuientos, obiloac de ompa. 
<span class="verse" id="MT13_54">54&#160;</span>Hua ohualiloac pa tiepuieblo. Hua quenmachtiloöya giente ipan teopanconetzi. Hua ca inu yejua quetietzöbejtaya, hua quejtoöya: </div>
<div class='p'>―¿De cöne quepea ini nönca ini machestelestle, hua ini nönca checöhualestle para quechihuas tietzöbetl? 
<span class="verse" id="MT13_55">55&#160;</span>¿Amo yaja ini nönca iconie calpintiero? ¿Amo itucö inöntzi María, hua icnihua Jacobo hua Josie, hua Semu, hua Judas? 
<span class="verse" id="MT13_56">56&#160;</span>Hua icnihua sohuame, ¿amo oncö cate totlac? ¿De cöne, noso, quepea ini nönca ini sösantle? </div>
<div class='p'>
<span class="verse" id="MT13_57">57&#160;</span>Hua por inu amo quecualejtaya giente. Cache Jesús oquemelfejque: </div>
<div class='p'>―Ca nobeyo giente queyequejta sente tlayulepante, pero ipa ipuieblo hua ipa ichö amo öque ipa quejta. </div>
<div class='p'>
<span class="verse" id="MT13_58">58&#160;</span>Hua ompa amo oquechijque meyac tietzöbetl, ipampa amo moneltocaya yejua.  </div>
<div class='psalmlabel' id='MT14_0'> 14</div>
<div class='s'>Quiene omec Xohuö Bautista </div>
<div class='p'>
<span class="verse" id="MT14_1">1&#160;</span>Ipa inu niecate tunalte Herodes inu tetrarca noso rey oquecac tiechamöhuales de Jesús. 
<span class="verse" id="MT14_2">2&#160;</span>Hua oquemelfe itlatequepanojua: </div>
<div class='p'>―Ini nönca yaja Xohuö Bautista. Yaja ye oyule de intzölö mimejque, hua por inu quechihua bieye tlachihualestle. </div>
<div class='p'>
<span class="verse" id="MT14_3">3&#160;</span>Pues Herodes ye icsa otlanahuate para ma casecö Xohuö, hua ma quejilpicö ca carienajte, ma quetzacuacö ipan cörsel. Pos ejqueu oquechi Herodes porque yaja mismo Herodes oquesohuacuejcuele icni Felipe. Inu sohuatl itucö oyeya Herodías. 
<span class="verse" id="MT14_4">4&#160;</span>Hua Xohuö quelfiöya Herodes: </div>
<div class='p'>―Amo cuale tecpextas inu sohuatl. </div>
<div class='p'>
<span class="verse" id="MT14_5">5&#160;</span>Hua Herodes quemectisquea Xohuö, pero quemabeliöya puieblo ipampa puieblo quejtoöya que Xohuö oyeya sente tlayulepante de Deus. 
<span class="verse" id="MT14_6">6&#160;</span>Pero oquechijque yelfetl ipa icumpleaños de Herodes, hua ichpuch Herodías omojtute innepantla giente. Hua oquecualejtac Herodes. 
<span class="verse" id="MT14_7">7&#160;</span>Ca inu oqueprometierfe hua oquejurörfe nele quemacas noche tli yaja tlajtlanes. 
<span class="verse" id="MT14_8">8&#160;</span>Hua inu sisehuantu oquetlajtlanele lo que tli oquelfe inöntzi. Oquejto: </div>
<div class='p'>―Xeniechmomaquele necö ipa sente plöto itzonteco de Xohuö Bautista. </div>
<div class='p'>
<span class="verse" id="MT14_9">9&#160;</span>Hua cuöc oquecac omotequepacho lalebes inu rey. Pero ipampa ye oquejuröro para quemacas hua oquecajque innochtie tli tlajtlacuajtaya ca yaja, otlanahuate ma quemacacö. 
<span class="verse" id="MT14_10">10&#160;</span>Hua otlatitla, hua oquequechtejque Xohuö ipan cörsel. 
<span class="verse" id="MT14_11">11&#160;</span>Hua oquehualecaque itzonteco ipan plöto, hua oquemacaque inu sisehuantu. Hua yaja oquebiquele inöntzi. 
<span class="verse" id="MT14_12">12&#160;</span>Yecuöquenu imachtejcöhua de Xohuö oaseco. Ocajcojque icuierpo, hua oquetlölpachuto. Hua uyajque, hua tiepubelejque Jesús. </div>
<div class='s'>Jesús quentlacualtejque cinco mil tlöca </div>
<div class='p'>
<span class="verse" id="MT14_13">13&#160;</span>Hua cuöc oquecajque Jesús, onenencuaxeluluc de ompa ipa sente börco, hua obiloac ipa sente locör cöne nionöque chönteya. Pero giente oquematque, hua meyactie giente de inu puieblos tietocaque sa icxepa. 
<span class="verse" id="MT14_14">14&#160;</span>Hua ohualiloac Jesús, oquemejtaque inu meyac giente. Hua tietlöocoltejque, hua oquenpajtejque tli de yejua mocojcocoöya. 
<span class="verse" id="MT14_15">15&#160;</span>Hua cuöc ye yohuac, omopachojque tiemachtejcöhua tietlac. Otieyelfejque: </div>
<div class='p'>―Amoyetla chöntle ca necö, hua ye yohuac tecate. Xequenmotitlanele giente noso, para ma yöcö pa puieblos ma mocubicö tlacuale. </div>
<div class='p'>
<span class="verse" id="MT14_16">16&#160;</span>Hua Jesús oquemelfejque: </div>
<div class='p'>―Amo quepea tli ipampa yösque. Xequentlamacacö nemejua. </div>
<div class='p'>
<span class="verse" id="MT14_17">17&#160;</span>Hua yejua oquejtojque: </div>
<div class='p'>―Amo tli tecpejpea necö tlöcamo sa möcuile pöntzi hua unte mimechte. </div>
<div class='p'>
<span class="verse" id="MT14_18">18&#160;</span>Hua yejuatzi oquemelfejque: </div>
<div class='p'>―Xeniechhualequelicö necö. </div>
<div class='p'>
<span class="verse" id="MT14_19">19&#160;</span>Hua yejuatzi quennahuatejque giente ma motietiecacö ipa sacatl. Entunses ocönque inu möcuile pöntzi hua inu unte mimechte. Ajcopatlachealuc ca elfecac, oqueteochijque tlacuale, hua quecocototzque. Entunses oquenmacaque inu pöntzi ca tiemachtejcöhua, hua tiemachtejcöhua quenxiexelfejque giente. 
<span class="verse" id="MT14_20">20&#160;</span>Pos otlacuajque innochtie hasta cöne ijixbeque. Hua oquepejpenque majtlactle huan ume chequejme tietieme de lo que tli omocö de inu cojcotoctec. 
<span class="verse" id="MT14_21">21&#160;</span>Hua tli otlacuajque oyejyeya quiename möcuile mil tlöca, sin mopoasque sohuame nimpor pelantzetzi. </div>
<div class='s'>Jesús onejnemoöya ipa ötiescatl </div>
<div class='p'>
<span class="verse" id="MT14_22">22&#160;</span>Nima Jesús oquenchihualtejque ma calaquecö tiemachtejcöhua ijtec börco, hua ma yöcö cachto que yejuatzi ca nepa löro de ötiescatl, mientras yejuatzi quentitlaniloöya giente para ma yöcö. 
<span class="verse" id="MT14_23">23&#160;</span>Hua cuöc ye innochtie oquentitlanque, yejuatzi otlejcoac ipa tepietl netlötlajtiluto. Hua cuöc cache ye yohuac, yejuatzi turavea iloaya ompa tiesiel. 
<span class="verse" id="MT14_24">24&#160;</span>Hua mientras, inu börco oyeya bejca de itienco ötiescatl. Hua ötzintle ipa huölöya ipampa bel yejyecataya cuntra yejua. 
<span class="verse" id="MT14_25">25&#160;</span>Hua ca ise quieme entre yeye hua checuasie ura, Jesús ohualiloac intlac, hualnejnemoataya ipa ötiescatl. 
<span class="verse" id="MT14_26">26&#160;</span>Hua cuöc tieijtaque tiemachtejcöhua quiene hualnejnemoatöya icpac ötiescatl, omomajtejque. Oquejtojque: </div>
<div class='p'>―Icaca sente mejque. </div>
<div class='p'>Hua majcötzajtzeque. 
<span class="verse" id="MT14_27">27&#160;</span>Cache nima Jesús oquennutzque, oquemelfejque: </div>
<div class='p'>―Xomoyulölicö; naja necaca. Amo xomomajticö. </div>
<div class='p'>
<span class="verse" id="MT14_28">28&#160;</span>Yecuöquenu otienönquele Piero, hua oquejto: </div>
<div class='p'>―Tlöcatzintle, tlö tejuatzi tomobetzteca, xomotlanahuatele ma nuyejque naja ma neya ca tejuatzi hua ma nenejnemete ipa ötzintle. </div>
<div class='p'>
<span class="verse" id="MT14_29">29&#160;</span>Hua yejuatzi oquejtojque: </div>
<div class='p'>―Xehuöla. </div>
<div class='p'>Hua cuöc otemuc de ipa börco, onejnemeya ipa ötzintle hua tienömequeto Jesús. 
<span class="verse" id="MT14_30">30&#160;</span>Cache cuöc oquejtac checöhuac yejyecatl, omomajte, hua opie opötzcalactöya. Entunses otzajtzec, oquejto: </div>
<div class='p'>―Tlöcatzintle, xeniechmomöquextele. </div>
<div class='p'>
<span class="verse" id="MT14_31">31&#160;</span>Hua sa nima Jesús omösohualuc, oquequitzquejque, hua oquelfejque: </div>
<div class='p'>―Oh tlöcatl amo moneltocane, ¿tlica amo tomoneltocac? </div>
<div class='p'>
<span class="verse" id="MT14_32">32&#160;</span>Hua cuöc yejuatzi ca Piero ocajcalacoac ijtec börco, omoquetz yejyecatl. 
<span class="verse" id="MT14_33">33&#160;</span>Yecuöquenu tli oyejyeya ipa börco ohuölajque hua tiemabesutejque. Oquejtojque: </div>
<div class='p'>―De melöhuac tejuatzi tomobetzteca tetieConietzi Deus. </div>
<div class='s'>Jesús quenpajtejque meyactie cocoxcötzetzi ipa locör itucö Genesaret </div>
<div class='p'>
<span class="verse" id="MT14_34">34&#160;</span>Cuöc ye opanuque ca nepa löro, huajualiloac ipan tlöle de Genesaret. 
<span class="verse" id="MT14_35">35&#160;</span>Hua tieixomatque inu niecate tlöca de ipa inu nieca puieblo. Entunses otlatitlanque ca nobeyo de ipa inu nieca tlöle, hua oquenhualecaque tieca yejuatzi noche cocoxcötzetzi. 
<span class="verse" id="MT14_36">36&#160;</span>Hua tietlajtlötlajtiöya ma quemötocacö sa siquiera itienco tietlaquie. Hua noche tli oquemötocaya, opajteya.  </div>
<div class='psalmlabel' id='MT15_0'> 15</div>
<div class='s'>Lo que tli quisa de ipa iyulo tlöcatl inu quemajmöhua </div>
<div class='p'>
<span class="verse" id="MT15_1">1&#160;</span>Yecuöquenu ohuölajque seque fariseos hua tlamachtiöneme de teotlajtule de ipa Jerusalén. Otieyelfejque: </div>
<div class='p'>
<span class="verse" id="MT15_2">2&#160;</span>―¿Tlica momachtejcöhua amo quemalfea inu costumbres de tobiebetcöhua? Pues amo momöpajpöca cuöc tlacua. </div>
<div class='p'>
<span class="verse" id="MT15_3">3&#160;</span>Hua yejuatzi onöhuatihuac, oquemelfejque: </div>
<div class='p'>―¿Tlica nuyejque nemejua sa nenquepanabea tiemandamiento de Deus ipampa nemocostumbres? 
<span class="verse" id="MT15_4">4&#160;</span>Pues Deus oquejtojque: “Pa xequejta motajtzi hua monöntzi”. Nuyejque oquejtojque: “Öque checuatlajtus encuntra de itajtzi hua inöntzi, ma meque sin remedio”. 
<span class="verse" id="MT15_5">5&#160;</span>Pero nemejua nenquejtoa: “Cuale öque quelfis itajtzi noso inöntzi: Ayojcuele yetla temetzmotlöocolelis porque ye netietlöocole Deus”. 
<span class="verse" id="MT15_6">6&#160;</span>Entunses nemejua nenquejtoa que inu tlöcatl ayecmo quepeas obligación para ipa quejtas hua quepaliebis itajtzi. Ejqueu nenquejtlacoa tietlajtultzi Deus por nemocostumbres. 
<span class="verse" id="MT15_7">7&#160;</span>¡Sa ume nemoxöyac! Cuale otlanunutz de nemejua inu tlayulepante Isaías, cuöc oquejto: </div>
<div class='q'>
<span class="verse" id="MT15_8">8&#160;</span>Ini nönca puieblo sa ca itlajtul niechmabesutea, cache inyulo icaca bejca de naja. </div>
<div class='q'>
<span class="verse" id="MT15_9">9&#160;</span>Pero san tlapic niechmabesutea, pues tlajtlamachtea sa inmandamientos de tlöca quiename tlö oyene lo que tli tiechmachtilo Deus. </div>
<div class='p'>
<span class="verse" id="MT15_10">10&#160;</span>Hua quennutzque noche giente ca tietlac. Oquemelfejque: </div>
<div class='p'>―Xejcaquecö, hua xecasojcömatecö. 
<span class="verse" id="MT15_11">11&#160;</span>Lo que tli calaque ca pa icamac tlöcatl, inu amo tlamajmöhua. Pero lo que tli quisa de ijtec icamac tlöcatl, yaja inu quemajmöhua. </div>
<div class='p'>
<span class="verse" id="MT15_12">12&#160;</span>Yecuöquenu omopachojque tiemachtejcöhua. Otieyelfejque: </div>
<div class='p'>―¿Tomomachitea que fariseos cuöc oquecajque ini nönca tlajtule ocuajcualönque? </div>
<div class='p'>
<span class="verse" id="MT15_13">13&#160;</span>Cache yejuatzi onöhuatihuac, oquejtojque: </div>
<div class='p'>―Noche plönta tli amo oqueplantörojque noTajtzi öque elfecac iloac, mocojcopinas. 
<span class="verse" id="MT15_14">14&#160;</span>Xequencöhuacö: cate quiename ixcocoxcötzetzi tli quenejneque quenyecönasque ocseque ixcocoxcötzetzi. Pos tlö sente ixcocoxque queyecönas ocsente ixcocoxque, innehua betzesque ijtec coyoctle. </div>
<div class='p'>
<span class="verse" id="MT15_15">15&#160;</span>Yecuöquenu onöhuat Piero, otieyelfe: </div>
<div class='p'>―Xetiechmoesplicörfele inu cuiento. </div>
<div class='p'>
<span class="verse" id="MT15_16">16&#160;</span>Hua Jesús oquejtojque: </div>
<div class='p'>―¿Nuyejque nemejua ayemo nencasojcömate? 
<span class="verse" id="MT15_17">17&#160;</span>¿Amo nencasojcömate que noche tli calaque ijtec icamac tlöcatl iya ipa ijte, hua quisa ca icuetlapa? 
<span class="verse" id="MT15_18">18&#160;</span>Cache tli quisa ipa icamac yebitz de ijtec iyulo, hua yaja inu quemajmöhua tlöcatl. 
<span class="verse" id="MT15_19">19&#160;</span>Pos itech yulojtle quisa inu amo cuale pensamientos, öque tlamectea, öque tlaumepea, öque mopöctea ca ocsente tli amo isohua noso amo inömec, öque tlachteque, öque istlacatlajtoa, öque checuatlajtoa. 
<span class="verse" id="MT15_20">20&#160;</span>Noche ini nönca sösantle quemajmöhua tlöcatl. Pero tlö quejtus tlacuös sin momöpajpöcas, inu amo quemajmöhua tlöcatl. </div>
<div class='s'>Moneltocac sente sohuatl cananea </div>
<div class='p'>
<span class="verse" id="MT15_21">21&#160;</span>Hua cuöc oquixoac Jesús de ompa, obiloac ipa tlölte tli cate itlac puieblo de Tiro hua puieblo de Sidón. 
<span class="verse" id="MT15_22">22&#160;</span>Hua necö sente sohuatl cananea, que hualquis de ipa inu nieca tlöle, tzajtzeya. Quejtoöya: </div>
<div class='p'>―Tlöcatzintle, iConie David, xomopile icnuejtelestle de naja. Nochpuch lalebes quepea tiecoco de sente demunio. </div>
<div class='p'>
<span class="verse" id="MT15_23">23&#160;</span>Cache yejuatzi amo quenönqueliloöya nion sente tlajtule. Entunses omopachojque tiemachtejcöhua, hua tietlötlajtejque, tieyelfejque: </div>
<div class='p'>―Xomonahuatele para ma beya, pues lalebes tzajtzeteneme tocuetlapa. </div>
<div class='p'>
<span class="verse" id="MT15_24">24&#160;</span>Hua yejuatzi onöhuatihuac, oquejtojque: </div>
<div class='p'>―Amo niechtitlanque Deus para nequenpaliebis ocseque giente, tlöcamo sa inu giente de Israel, que cajcate quiename calnielojte tli ixniempolejtecate. </div>
<div class='p'>
<span class="verse" id="MT15_25">25&#160;</span>Yecuöquenu ohuöla sohuatl hua tiemabesute. Oquejto: </div>
<div class='p'>―Tlöcatzintle, xeniechmopaliebele. </div>
<div class='p'>
<span class="verse" id="MT15_26">26&#160;</span>Hua onöhuatihuac yejuatzi, oquejtojque: </div>
<div class='p'>―Amo conbenierebe nemiechmacas nemejua lo que tli quentocöroa joriojte. Pos tlöjcu uyesquea quiename tlö öque cönane pöntzi de pelantzetzi hua quentlajcaleliöne checheme. </div>
<div class='p'>
<span class="verse" id="MT15_27">27&#160;</span>Cache yaja oquejto: </div>
<div class='p'>―Melöhuac, Tlöcatzintle; pues nuyejque checheme quecua perösojcucone tli betze itzintla miesa cöne tlajtlacua intiecohua. </div>
<div class='p'>
<span class="verse" id="MT15_28">28&#160;</span>Yecuöquenu onöhuatihuac Jesús, oquejtojque: </div>
<div class='p'>―Oh sohuatl, lalebes bieye moneltoqueles. Ma mochihua san quiene ca taja tecneque. </div>
<div class='p'>Hua opajtec ichpuch ipa nieca ura. </div>
<div class='s'>Jesús quenpajtejque meyac giente </div>
<div class='p'>
<span class="verse" id="MT15_29">29&#160;</span>Hua cuöc biloac Jesús de ompa, ohualiloac itlac ötiescatl de Galilea. Hua otlejcoac ipa tepietl. Ompa onetlöliluc. 
<span class="verse" id="MT15_30">30&#160;</span>Hua ohuölajque tieca meyactie tlöca, que ompa quenbicaya cucuxojtzetzi, ixcocoxcötzetzi, poteme, mömöncojtzetzi, hua ocseque meyactie cocoxcötzetzi. Hua oquentlölejque tieicxetla Jesús, hua yejuatzi oquenpajtejque. 
<span class="verse" id="MT15_31">31&#160;</span>Hua ca inu quetietzöbejtaya noche giente, cuöc oquejtaque tlajtlajtoa poteme, mömöncojtzetzi ya opajpajteque, cucuxojtzetzi ye nejneme, hua ixcocoxcötzetzi tlajtlachea. Hua giente tiemabesutiöya Deus öque iloac Deus de Israel. </div>
<div class='s'>Jesús quentlamacaque nöbe mil tlöca </div>
<div class='p'>
<span class="verse" id="MT15_32">32&#160;</span>Hua Jesús oquennutzque tiemachtejcöhua. Oquemelfejque: </div>
<div class='p'>―Niechtlöocoltea nöncate giente por que ye quepea yeye tunale que notlac cate hua amo quepea tli quecuösque. Hua amo necneque nequentitlanes ma yöcö sin tlacuösque, majcamo cana iye que abele cöhuantörusque ipa ojtle. </div>
<div class='p'>
<span class="verse" id="MT15_33">33&#160;</span>Entunses tiemachtejcöhua otieyelfejque: </div>
<div class='p'>―¿Quiene tecpeasque tejua meyac pöntzi necö cöne nionöque chönte, para tequenmexbiltisque tönto lalebes meyac giente? </div>
<div class='p'>
<span class="verse" id="MT15_34">34&#160;</span>Hua Jesús oquemelfejque: </div>
<div class='p'>―¿Quiejquech pöntzi nenquepea? </div>
<div class='p'>Hua yejua oquejtojque: </div>
<div class='p'>―Checume, hua nönöjtetzi mimechte. </div>
<div class='p'>
<span class="verse" id="MT15_35">35&#160;</span>Hua oquennahuatque tlöca ma motlölicö tlölpa. 
<span class="verse" id="MT15_36">36&#160;</span>Entunses ocönque inu checume pöntzi hua mimechte, hua tietlasojcömatelejque Deus. Entunses oquencojcototzque pöntzi hua mimechte hua oquenmacaque tiemachtejcöhua. Hua tiemachtejcöhua quenmacaque inca tlöca. 
<span class="verse" id="MT15_37">37&#160;</span>Hua otlacuajque innochtie, hua oijixbeque. Hua ocajcojque tli cojcotoctec omocö checume pescunchequejme tietieme. 
<span class="verse" id="MT15_38">38&#160;</span>Hua tli otlacuajque oyejyeya nöbe mil tlöca, sin mopoasque sohuame hua pelantzetzi. 
<span class="verse" id="MT15_39">39&#160;</span>Yecuöquenu oquentitlanque noche giente ma yöcö. Hua ocalacoac ijtec börco, hua ohualiloac ipan tlöle itucö Magadan.  </div>
<div class='psalmlabel' id='MT16_0'> 16</div>
<div class='s'>Quenejnequeya ma Jesús quechihuacö sente sieñas de Deus </div>
<div class='p'>
<span class="verse" id="MT16_1">1&#160;</span>Yecuöquenu oaseco inu fariseos ca tiehua saduceos para tieprobörusque. Tietlajtlanelejque sente tietzöbetlachihuale quiename sieñas de que Deus tiepaliebiloöya. 
<span class="verse" id="MT16_2">2&#160;</span>Cache yejuatzi onöhuatihuac, oquemelfejque: </div>
<div class='p'>―Cuöc ye ca ye yohuac tunale, nenquejtoa: “Öxö cuale tiempo huölös ipampa tlachichiliebe”. 
<span class="verse" id="MT16_3">3&#160;</span>Hua ca ise nenquejtoa: “Öxö öyejyecas ipampa tlachichiliebe elfecac hua mextieme”. Cuale nenquemate nequixnenebelisque tli onca ixpa elfecac, pero abele nencasojcömate inu sösantle tli cate quiename sieñas de lo que tli mochihuas ipa ini nönca tiempo. 
<span class="verse" id="MT16_4">4&#160;</span>Nemejua nencate nengiente amo nencualteque, hua sie tiro amo nenqueneque nentietocasque Deus. Hua öxö nenqueneque ma nemiechmaca sente sieñas. Pero amo nemiechmacas nion sente sieñas de tietzöbetl tlöcamo solamiente inu sieñas de Jonás tlayulepante. </div>
<div class='p'>Hua oquencöjtiejque, hua obiloac. </div>
<div class='s'>Levadura de fariseos </div>
<div class='p'>
<span class="verse" id="MT16_5">5&#160;</span>Hua cuöc ohuölajque tiemachtejcöhua hasta pa inu löro ötiescatl, oquelcöjque de quehualecasque pöntzi. 
<span class="verse" id="MT16_6">6&#160;</span>Hua Jesús oquemelfejque: </div>
<div class='p'>―Xequejtacö. Xomotlachilicö de inu levadura de fariseos hua de saduceos. </div>
<div class='p'>
<span class="verse" id="MT16_7">7&#160;</span>Yejua molfejtaya, oquejtoöya: </div>
<div class='p'>―Yejuatzi quejtulo ejqueu ipampa amo otecualecaque pöntzi. </div>
<div class='p'>
<span class="verse" id="MT16_8">8&#160;</span>Ocasojcömatque Jesús, hua oquejtojque: </div>
<div class='p'>―¿Tlica nemolfea nemotzölö de que amo nenquepea pöntzi? Lalebes nemiechpoloa neltoquelestle. 
<span class="verse" id="MT16_9">9&#160;</span>¿Quie ayemo nencasojcömate, nimpor amo nenquelnömeque de inu möcuile pöntzi tli omoxiexelojque intzölö möcuile mil tlöca, hua quiejquech chequejme nencajcojque? 
<span class="verse" id="MT16_10">10&#160;</span>¿Nimpor amo nenquelnömeque de inu checume pöntzi tli omoxiexelojque intzölö nöbe mil, hua quiejquech pescunchequejme nencajcojque? 
<span class="verse" id="MT16_11">11&#160;</span>¿Quiene noso ayemo nencasojcömate? Pues amo nemiechonelfe ipampa pöntzi. Pero xomotlachilicö de inu levadura de fariseos hua de saduceos. </div>
<div class='p'>
<span class="verse" id="MT16_12">12&#160;</span>Entunses ocasojcömatque quiene amo oquemelfiloöya ma motlachilicö de levadura de pöntzi, tlöcamo cache ma motlachilicö de inenseñönsas de fariseos hua de saduceos. </div>
<div class='s'>Piero oquejto que Jesús iloac Cristo </div>
<div class='p'>
<span class="verse" id="MT16_13">13&#160;</span>Hua cuöc ohualiloac Jesús ca tlöle itlac puieblo itucö Cesarea de Filipo, oquentlajtlanejque tiemachtejcöhua. Oquemelfejque: </div>
<div class='p'>―¿Öquenu quejtoa giente que necaca naja öque onochi netlöcatl? </div>
<div class='p'>
<span class="verse" id="MT16_14">14&#160;</span>Hua yejua oquejtojque: </div>
<div class='p'>―Pos seque quejejtoa que Xohuö Bautista, hua seque que nele inu tlayulepante Elías, hua ocseque que nele Jeremías, noso beles ocsente tlayulepante de tli pa nieca tiempo tlajtlajtoöya de pörte de Deus. </div>
<div class='p'>
<span class="verse" id="MT16_15">15&#160;</span>Hua yejuatzi oquemelfejque: </div>
<div class='p'>―Hua nemejua, ¿öquenu nenquejtoa tlö naja necaca? </div>
<div class='p'>
<span class="verse" id="MT16_16">16&#160;</span>Hua onöhuat Semu Piero, oquejto: </div>
<div class='p'>―Tejuatzi tomobetzteca teCristo, öque Deus metzmixpejpenelejque. Tejuatzi tetieConietzi de Deus, öque nemoa. </div>
<div class='p'>
<span class="verse" id="MT16_17">17&#160;</span>Entunses onöhuatihuac Jesús, oquelfejque: </div>
<div class='p'>―Cuale mocnupel, Semu, iconie Jonás. Pos amo yeca tlöcatl metzmacheste ini sösantle, cache metzmachestejque noTajtzi öque iloac elfecac. 
<span class="verse" id="MT16_18">18&#160;</span>Cache naja nuyejque temetzelfea, que taja tecaca tePiero (quejtusneque Tietetu). Hua ipa ini nönca tietebiebentzi necchejchihuas noiglesia de innochtie creyentes. Hua noche ichecöhuales de inu mectlöncale abele quexexicus. 
<span class="verse" id="MT16_19">19&#160;</span>Hua taja temetzenmacas yöbejte de elfecac cöne Deus tlamandöruro. Hua noche tli tectzacuelis ipa ini nönca tlöltecpactle iyes lo que tli motzacuelea ompa elfecac, hua noche tli tectlöcayejtas ipan tlöltecpactle iyes lo que tli motlöcayejta ompa elfecac. </div>
<div class='p'>
<span class="verse" id="MT16_20">20&#160;</span>Yecuöquenu oquennahuatejque tiemachtejcöhua majcamo öque quelficö tlö yejuatzi iloac inu Cristo öque Deus tieixpejpenque. </div>
<div class='s'>Jesús tlamachestejque que micoas </div>
<div class='p'>
<span class="verse" id="MT16_21">21&#160;</span>Desde ipa inu niecate tunalte Jesús piehualuc quenmachestiloöya tiemachtejcöhua nele tieconbenieroöya ma biloa ca Jerusalén, hua ma quesufrirucö meyac sösantle tli tiechibelisquea biebentzetzi hua jefes de teopexcötzetzi hua tlamachtiöneme de teotlajtule. Nuyejque tieconbenieroöya ma tiemecticö, hua ma yulebihua ipa yeye tunale. 
<span class="verse" id="MT16_22">22&#160;</span>Entunses Piero tieasec hua tieajajuac, otieyelfe: </div>
<div class='p'>―Tlöcatzintle, majcamo metzmopasörfe ini nönca. Ayec ejqueu mopantzinco betzes ini sösantle. </div>
<div class='p'>
<span class="verse" id="MT16_23">23&#160;</span>Pero yejuatzi onecuepaluc. Oquelfejque Piero: </div>
<div class='p'>―Xebeya de naja, Satanás. Taja tecaca para naja quiename sente tietetu cöne noteputlames. Pues taja amo tomofijöroa de sösantle tli de Deus tlöcamo sa tli de tlöca. </div>
<div class='p'>
<span class="verse" id="MT16_24">24&#160;</span>Yecuöquenu Jesús oquemelfejque tiemachtejcöhua: </div>
<div class='p'>―Tlö canajyeca queneques niechtocas, majcamo quechihua lo que tli sa yaja queneque, tlöcamo ma niechtoca mös quepeas que quesufrirus quiename öque quesufriroa ipa sente corujtzi. 
<span class="verse" id="MT16_25">25&#160;</span>Pos öque beletes queneques quemalfis inemeles, quixniempolus. Hua öque beletes quetiemacas inemeles nopampa, queniextis. 
<span class="verse" id="MT16_26">26&#160;</span>Pos ¿tli para serbirebes tlö sente tlöcatl quetlönes noche tlöltecpactle pero quixniempolus inemeles? ¿Noso tli quemacas sente tlöcatl para ocsajpa quepeas inemeles? 
<span class="verse" id="MT16_27">27&#160;</span>Pues naja que onochi netlöcatl nehuölös ipa tietlaniexteles de noTajtzi inca noöngeles, hua entunses nequentlaxtlöbelis cara sesen tlöcatl san quiene ca itlachihual. 
<span class="verse" id="MT16_28">28&#160;</span>Melöhuac nemiechelfea, que seque de tli oncö nencate amo nenmejmequesque hasta senamo nenquejtasque quiene naja que onochi netlöcatl nehuölös para netlamandörus.  </div>
<div class='psalmlabel' id='MT17_0'> 17</div>
<div class='s'>Jesús necuepaluc ocsie </div>
<div class='p'>
<span class="verse" id="MT17_1">1&#160;</span>Sötiepa de checuasien tunale, Jesús oquemaxihuato Piero ca tiehua Jacobo hua Xohuö icni Jacobo. Oquenbicaque nencua ipa sente tepietl bejcapa. 
<span class="verse" id="MT17_2">2&#160;</span>Ompa necuepaluc ocsie imixtla. Hua tzotzotlacaya tiexöyac quiename tunale, hua tietlaquie omochi istöc quiename tlöbile. 
<span class="verse" id="MT17_3">3&#160;</span>Hua moniextejtequisque Moisés ca Elías, hua yejua tlajtlajtoöya ca yejuatzi. 
<span class="verse" id="MT17_4">4&#160;</span>Yecuöquenu Piero otieyelfe Jesús: </div>
<div class='p'>―Tlöcatzintle, cuale que oncö tecate. Tlö tomonequitea, naja nequenchejchihuas necö yete cuajtlapame: sente para tejuatzi, hua sente para Moisés, hua ocsente para Elías. </div>
<div class='p'>
<span class="verse" id="MT17_5">5&#160;</span>Hua cuöc yaja oc tlajtlajtojtaya, necö sente mextle de tlöbile oquentlapacho. Hua necö sente tlajtule ijtec mextle oquejto: </div>
<div class='p'>―Yaja ini nönca notlasojcöConie. Itech ini nönca nepöcteca. Yaja xejcaquecö. </div>
<div class='p'>
<span class="verse" id="MT17_6">6&#160;</span>Hua tiemachtejcöhua, cuöc oquecajque ini nönca, omopiechojtequisque, hua omomajtejque lalebes. 
<span class="verse" id="MT17_7">7&#160;</span>Hua cuöc Jesús axihuato intlac, oquenmötocaque, hua oquejtojque: </div>
<div class='p'>―Xemiehuacö, hua amo xomomajticö. </div>
<div class='p'>
<span class="verse" id="MT17_8">8&#160;</span>Hua cuöc yejua otlachixque, nionöque amo oquejtaque, tlöcamo sa Jesús tiesiel. 
<span class="verse" id="MT17_9">9&#160;</span>Hua cuöc ye hualtemoöya de ipa tepietl, oquennahuatejque Jesús, oquemelfejque: </div>
<div class='p'>―Amo öque xequelicö ini tli nenquejtaque, hasta senamo naja que onochi netlöcatl neyulebes de intzölö mimejque. </div>
<div class='p'>
<span class="verse" id="MT17_10">10&#160;</span>Yecuöquenu tiemachtejcöhua tietlajtlanejque, otieyelfejque: </div>
<div class='p'>―¿Tlica quejtoa inu tlamachtiöneme de teotlajtule que conbenierebe cachto ma huöla Elías? </div>
<div class='p'>
<span class="verse" id="MT17_11">11&#160;</span>Hua onöhuatihuac Jesús, oquemelfejque: </div>
<div class='p'>―Tiel melöhuac, Elías huölös hua queyectlölis noche sösantle. 
<span class="verse" id="MT17_12">12&#160;</span>Pero nemiechelfea que Elías ye onhuöla, pero amo oquixomatque. Hua oquechibelejque noche tli yejua oquenejque. Ejqueu nuyejque naja que onochi netlöcatl niechchibelisque meyac sösantle. </div>
<div class='p'>
<span class="verse" id="MT17_13">13&#160;</span>Yecuöquenu tiemachtejcöhua ocasojcömatque que oquennunutzaloöya de Xohuö Bautista. </div>
<div class='s'>Jesús quepajtejque sente pelalactle tli quepeaya moxicoöne </div>
<div class='p'>
<span class="verse" id="MT17_14">14&#160;</span>Hua cuöc oajaxihuato intlac giente, ohuöla sente tlöcatl omotlancuöquetz tieixpa. 
<span class="verse" id="MT17_15">15&#160;</span>Oquejto: </div>
<div class='p'>―Tlöcatzintle, xomopile icnuejtelestle de noconie. Pos quepea mimequelestle, hua lalebes mococoa. Quiemaneyo betze ipa tletzintle, noso ijtec ötzintle. 
<span class="verse" id="MT17_16">16&#160;</span>Onequemejtete momachtejcötzetzihua, pero abele oquepajtejque. </div>
<div class='p'>
<span class="verse" id="MT17_17">17&#160;</span>Hua onöhuatihuac Jesús, oquejtojque: </div>
<div class='p'>―¡Ay! ¡Nentlöca que amo nemoneltoca hua amo nenquepensöroa lo que tli melöhuac! ¿Pos hasta quiema nemotlac neyes? ¿Hasta cöne necpeas necxicojtas ca nemejua? Xecualecacö necö. </div>
<div class='p'>
<span class="verse" id="MT17_18">18&#160;</span>Hua Jesús ocajajuaque inu demunio, hua oquis de inu pelalactle. Hua opajtec pelalactle desde inu tiempo. 
<span class="verse" id="MT17_19">19&#160;</span>Yecuöquenu omopachojque tiemachtejcöhua tietlac Jesús nencua. Tieyelfejque: </div>
<div class='p'>―¿Tlica tejua abele toconquextelejque? </div>
<div class='p'>
<span class="verse" id="MT17_20">20&#160;</span>Hua Jesús oquemelfejque: </div>
<div class='p'>―Ipampa nemiechpoloa neltoquelestle. Pues melöhuac nemiechelfea, que tlö nenquepeasquiöne nemoneltoqueles quiename ixenöchyo mostöza, nenquelfisquiöya ini nönca tepietl: “Xomopacho de necö hasta niepa”, hua mopachus. Hua amo oyes niontle tli abele nenquechihuasque. 
<span class="verse" id="MT17_21">21&#160;</span>(This verse does not appear in the printed copy) </div>
<div class='s'>Ocsajpa Jesús otlamachestejque que mecoas </div>
<div class='p'>
<span class="verse" id="MT17_22">22&#160;</span>Hua cuöc mosentlöliöya ipan Galilea, Jesús oquemelfejque: </div>
<div class='p'>―Naja öque onochi netlöcatl niechtiemöctisque inmöpa tlöca. 
<span class="verse" id="MT17_23">23&#160;</span>Niechmectisque. Pero ipa yeye tunale neyulebes. </div>
<div class='p'>Hua yejua motequepachojque lalebes por inu. </div>
<div class='s'>Jesús oquetlaxtlöjque inu contribuseyu de teopantle </div>
<div class='p'>
<span class="verse" id="MT17_24">24&#160;</span>Hua cuöc ajaxihuato ipa Capernaum, ohuölajque ica Piero tli quenechecoöya inu contribuseyu de teopantle. Oquejtojque: </div>
<div class='p'>―¿Nemomaestro amo quetlaxtlöhuas inu contribuseyu? </div>
<div class='p'>
<span class="verse" id="MT17_25">25&#160;</span>Hua yaja oquejto: </div>
<div class='p'>―Quienamo quetlaxtlöhuasque. </div>
<div class='p'>Hua cuöc ocalac yaja calejtec, Jesús oquelfejque cachto. Oquejtojque: </div>
<div class='p'>―¿Quiene metzparesieroa, Semu? Inu reyes de tlöltecpactle, ¿de öque quenechecoa inu impuestos hua tlanechecule? ¿De inpejpelhua, noso de ocseque giente? </div>
<div class='p'>
<span class="verse" id="MT17_26">26&#160;</span>Piero otieyelfe: </div>
<div class='p'>―Pos de ocseque giente. </div>
<div class='p'>Jesús oquelfejque: </div>
<div class='p'>―Entunses quejtusneque que inpejpelhua amo tli quepea que quetlaxtlöhuasque. 
<span class="verse" id="MT17_27">27&#160;</span>Pero mösque amo tecpejpea que tectlaxtlöhuasque, amo necneque nequencualöntis inu giente. Por inu xebeya ipa ötiescatl, hua xectlajcale moanzuelo ijtec ötzintle para tecases meche. Hua tli meche tejquextis cachto, xecase hua xejcamatlapo. Hua tecniextelis sente moneda. Xectiemaca para tectlaxtlöhuas contribuseyu por naja hua por taja.  </div>
<div class='psalmlabel' id='MT18_0'> 18</div>
<div class='s'>Öquenu cache bieye momajtas </div>
<div class='p'>
<span class="verse" id="MT18_1">1&#160;</span>Ipa inu nieca tiempo omopachojque tiemachtejcöhua tietlac Jesús. Otieyelfejque: </div>
<div class='p'>―¿Öquenu noso cache bieye momajtas cöne Deus tlamandöruro? </div>
<div class='p'>
<span class="verse" id="MT18_2">2&#160;</span>Yecuöquenu Jesús oquenutzque sente peltzintle, hua oquetlölejque innepantla de yejua. 
<span class="verse" id="MT18_3">3&#160;</span>Oquejtojque: </div>
<div class='p'>―Melöhuac nemiechelfea, que tlö amo nemoyulcuepasque para nemochihuasque quieme nenpelantzetzi, amo nencalaquesque ompa cöne Deus tlamandöruro. 
<span class="verse" id="MT18_4">4&#160;</span>Ejqueu, öque mopichaquis para iyes quieme ini nönca peltzintle, yaja bieye momajtas cöne Deus tlamandöruro. 
<span class="verse" id="MT18_5">5&#160;</span>Hua tlö canajyeca queselis sente peltzintle quieme ini notucöyupa, naja niechselea. 
<span class="verse" id="MT18_6">6&#160;</span>Pero tlö canajyeca quechihualtis sente de ini nöncate pelantzetzi tli moneltoca ca naja ma betze ipa tlajtlacule, cache cuale uyene para inu tlöcatl ma quilpelicö sente tietetu de molino ipa icucutla, hua ma quepötzcalaquicö ijtec lamör. 
<span class="verse" id="MT18_7">7&#160;</span>¡Porube de tlöltecpactle! Pues seme giente quenchihualtisque ocseque giente ma betzecö ipan tlajtlacule. Pues abele iyes de ocsie maniera; seme giente ejqueu quechihuasque. Pero ¡porube de inu nieca tlöcatl öque quechihualtea ma betze ocsente ipa tlajtlacule! 
<span class="verse" id="MT18_8">8&#160;</span>Hua tlö quejtus momö noso mocxe metzchihualtis tebetzes ipan tlajtlacule, pos xectejteque hua xectlajcale de taja. Cache cuale tecpeas nemelestle mös tecucoxojtzi noso temöcotoctec, hua amo ca unte momöhua hua unte mocxehua ma metztlajcale Deus ijtec tletzintle nochepa. 
<span class="verse" id="MT18_9">9&#160;</span>Tlö mixtelolo metzchihualtis tebetzes ipan tlajtlacule, xejcopina hua xectlajcale de taja. Cache cuale tecpeas nemelestle mös sa sente mixtelolo tecpeas, hua amo ca unte mixtelolojua ma metztlajcalecö Deus ijtec tlecale cöne xutla tletzintle. </div>
<div class='s'>Cuiento de calnielo tli opole </div>
<div class='p'>
<span class="verse" id="MT18_10">10&#160;</span>Xecpeacö cueröro majcamo cana nenquedespresiörusque sente de ini nöncate tzequetzetzi. Pues nemiechelfea que oncate öngeles tli quemixutea. Hua inu öngeles ompa elfecac seme tieyetztecate tiexöyac de noTajtzi öque iloac elfecac. 
<span class="verse" id="MT18_11">11&#160;</span>(This verse does not appear in the printed copy) 
<span class="verse" id="MT18_12">12&#160;</span>¿Quiene nemiechparesieroa? Tlö sente tlöcatl quepea sie sientos de calnielojte, hua tlö quepolus sente de yejua, ¿amo quencöjtiehuas inu ocseque noventa y nueve calnielojte, hua quetiemuti ca pan tepieme inu sente tli opole? 
<span class="verse" id="MT18_13">13&#160;</span>Hua tlö quejtus queniextis, melöhuac nemiechelfea que cache quepea pöquelestle de inu nieca, que de inu ocseque noventa y nueve tli amo opolejque. 
<span class="verse" id="MT18_14">14&#160;</span>Ejqueu mismo nemoTajtzi öque elfecac iloac amo quenequihua ma ixniempolebe nion sente de ini nöncate tzequetzetzi. </div>
<div class='s'>Quiene ma tecchihuacö cuöc tocni tlajtlacoa encuntra de tejua </div>
<div class='p'>
<span class="verse" id="MT18_15">15&#160;</span>’Hua tlö quejtus mocni tlajtlacus encuntra de taja, xebeya ca yaja. Xequelfe tli tlajtlacule oconchi, sa nemosiel taja ca yaja. Tlö ometzcac, ye otectlö porque ocsajpa iyes cuale entre taja hua mocni. 
<span class="verse" id="MT18_16">16&#160;</span>Cache tlö amo metzcaque, xequemase sente noso unte ocseque para que yösque moca quenunutzasque mocni. Ejqueu unte noso yete testigos cuale tlatestificörusque de noche tli mojtus. 
<span class="verse" id="MT18_17">17&#160;</span>Hua tlö amo quencaques nimpor yejua, xequemelfe innochtie creyentes cuöc mosentlölea. Hua tlö amo tlacaques cuöc quenunutza inu grupo de creyentes, xectratörucö quiename sente que amo moneltoca noso quiename sente tlanecheco. </div>
<div class='p'>
<span class="verse" id="MT18_18">18&#160;</span>’Melöhuac nemiechelfea que noche tli nenquetzacuelisque ipan tlöltecpactle iyes lo que tli motzacuelea ompa elfecac. Hua noche tli nenquetlöcayejtasque ipan tlöltecpactle iyes lo que tli nuyejque motlöcayejta ompa elfecac. 
<span class="verse" id="MT18_19">19&#160;</span>Ocsajpa nemiechelfea, que tlö quejtus unte de nemejua necö ipan tlöltecpactle nenyesque de acuierdo para nentlajtlanesque canajyetla, noTajtzi öque elfecac iloac quechihuasque por nemejua. 
<span class="verse" id="MT18_20">20&#160;</span>Ipampa cönen cate unte noso yete tli mosentlölejtecate notucöyupa, ompa neca ca innepantla de yejua. </div>
<div class='s'>Cuiento de sente tlöcatl tli amo oquenec tlaperdonörus </div>
<div class='p'>
<span class="verse" id="MT18_21">21&#160;</span>Yecuöquenu Piero omopacho tietlac yejuatzi. Otieyelfe: </div>
<div class='p'>―Tlöcatzintle, ¿quiejquechpa necperdonörus nocni cuöc tlajtlacus encuntra de naja? ¿Hasta checumejpa? </div>
<div class='p'>
<span class="verse" id="MT18_22">22&#160;</span>Jesús oquelfejque: </div>
<div class='p'>―Amo temetzelfea que hasta checumejpa, cache hasta setenta veces checumejpa. </div>
<div class='p'>
<span class="verse" id="MT18_23">23&#160;</span>’Ejqueu, quiene Deus tlamandöruro icaca quiename sente rey, que yaja oquenec quechihuas cuientas ca itlatequepanojua. 
<span class="verse" id="MT18_24">24&#160;</span>Hua cuöc opie ica inu tlapoalestle, oquehualequelejque sente itlatequepano tli quetiebiquelejtaya mil millones de tomi. 
<span class="verse" id="MT18_25">25&#160;</span>Pero abele quetlaxtlöbeliöya, hua itieco otlatitla ma quenamacacö, ca tiehua isohua hua ipelhua hua noche tli quepeaya, para ma quetlaxtlöhua. 
<span class="verse" id="MT18_26">26&#160;</span>Yecuöquenu inu nieca tlatequepano omotlancuöquetz, hua quetlajtlötlajtiöya. Oquejto: “Xomochile ca paciencia, hua naja temetzmotlaxtlöbelelis noche”. 
<span class="verse" id="MT18_27">27&#160;</span>Inu tlöcatzintle quetlöocolte inu nieca itlatequepano. Oquecajcö hua oqueperdonöro. Oquetlapojpolfele itietlabiqueles. 
<span class="verse" id="MT18_28">28&#160;</span>Hua cuöc oquis inu nieca tlatequepano, oqueniextito sente itlöcaicni, que quebiquelejtaya quiesquete piesos. Hua ocasec, hua quepötzmectiöya. Oquejto: “Xeniechtlaxtlöbele tli teniechbiquelea”. 
<span class="verse" id="MT18_29">29&#160;</span>Yecuöquenu itlöcaicni omotlancuöquetz hua quetlötlajtiöya, oquejto: “Xomochile ca paciencia, hua naja temetzmotlaxtlöbelelis noche”. 
<span class="verse" id="MT18_30">30&#160;</span>Cache yaja amo oquenec, tlöcamo uya hua oquecalaquito ijtec cörsel ma ompa yeta hasta senamo quetlaxtlöhuas tli quetiebiquelejtaya. 
<span class="verse" id="MT18_31">31&#160;</span>Hua cuöc itlöcaicnihua tli nuyejque quetequepanoöya inu rey oquejtaque tli mochihuaya, omotequepachojque lalebes. Hua ohuölajque, quelfico intieco noche tli omochi. 
<span class="verse" id="MT18_32">32&#160;</span>Yecuöquenu itieco oquetlatitla para ma huöla inu tlatequepano. Oquelfe: “¡Taja tetlatequepano que sie tiro amo tecualtec! Noche inu nieca tli teniechbequelejtaya temetztlapojpolfele hua otemetzperdonörfe ipampa teniechtlötlajte. 
<span class="verse" id="MT18_33">33&#160;</span>¿Tlica amo nuyejque ejqueu taja amo metztlöocolte motlöcaicni, quieme nuyejque naja teniechtlöocolte?” 
<span class="verse" id="MT18_34">34&#160;</span>Hua ocualö lalebes itieco, hua oquetiemöcte ca tli quetiemaca tietunie tiecoco, hasta senamo ma quetlaxtlöhua noche tli quetiebiqueliöya. 
<span class="verse" id="MT18_35">35&#160;</span>Ejqueu nuyejque noTajtzi öque elfecac iloac quechihuasque ca nemejua, tlö amo nenquenperdonörusque nemocnihua ca noche sentetl nemoyulo.  </div>
<div class='psalmlabel' id='MT19_0'> 19</div>
<div class='s'>Tlöcatl majcamo quecajcöhua isohua </div>
<div class='p'>
<span class="verse" id="MT19_1">1&#160;</span>Hua omochi que sötiepa de que Jesús oquetlamejque ini nöncate tlajtulte, oquixoac de inu estado de Galilea, hua ohualiloac itlac estado de Judea, pa ocsie löro de ötlactle Jordán. 
<span class="verse" id="MT19_2">2&#160;</span>Hua otietocaque meyactie giente. Hua oquenpajtejque ompa. </div>
<div class='p'>
<span class="verse" id="MT19_3">3&#160;</span>Yecuöquenu seque fariseos omopachojque tietlac para tieprobörusque. Hua tietlajtlanejque: </div>
<div class='p'>―¿Conbenierebe que sente tlöcatl ma quecajcöhua isohua ipampa canajyetla sösantle? </div>
<div class='p'>
<span class="verse" id="MT19_4">4&#160;</span>Hua yejuatzi onöhuatihuac, oquejtojque: </div>
<div class='p'>―¿Ayec nenquetlajtultejque que yejuatzi öque oquenchejchijque desde ca opie, oquechtle hua sohuatl oquenchejchijque? 
<span class="verse" id="MT19_5">5&#160;</span>Hua oquejtojque: “Por inu, tlöcatl quecöjtiehuas itajtzi hua inöntzi, hua mosietelis ca isohua. Hua yejua umeme mochihuasque sa sie cuierpo”. 
<span class="verse" id="MT19_6">6&#160;</span>Ejqueu noso ayecmo cate ume, tlöcamo sa sie cuierpo. Por inu, lo que tli Deus oquesietelejque, majcamo quenencuajtele tlöcatl. </div>
<div class='p'>
<span class="verse" id="MT19_7">7&#160;</span>Otieyelfejque: </div>
<div class='p'>―¿Tlica, noso, Moisés otlanahuate ma öque quemaca sente öcta de divorcio hua ma quecajcöhua? </div>
<div class='p'>
<span class="verse" id="MT19_8">8&#160;</span>Hua oquemelfejque: </div>
<div class='p'>―Ipampa nenyultepitzteque lalebes, por inu Moisés onemiechcö nenquencajcöhuasque nemososohuahua. Pero cuöc opie tlöltecpactle amo ejqueu oyeya. 
<span class="verse" id="MT19_9">9&#160;</span>Hua naja nemiechelfea que öque beletes quecajcöhuas isohua, hua mosohuajtis ca ocsente sohuatl, ye tlaumepea hua tlajtlacoa. Mös tlö cana sohuatl otlajtlaco ca ocsie tlöcatl, entunses cuale quecajcöhuas. </div>
<div class='p'>
<span class="verse" id="MT19_10">10&#160;</span>Tieyelfejque tiemachtejcöhua: </div>
<div class='p'>―Tlö ejqueu icaca para sente tlöcatl ica isohua, cache cuale öque amo mosohuajtis. </div>
<div class='p'>
<span class="verse" id="MT19_11">11&#160;</span>Hua yejuatzi oquemelfejque: </div>
<div class='p'>―Amo innochtie cuale queselisque ini nönca tlajtule, tlöcamo sa inu niecate öque Deus quenmacasque beletelestle. 
<span class="verse" id="MT19_12">12&#160;</span>Oncate capunteque que otlajtlöcatque ejqueu, que desde cuöc oyejyeya imijtecopa innajnönhua ejqueu cate que abele mosohuajtisque. Nuyejque oncate capunteque, que giente oquenchijque capunteque, hua oncate seque que quiename omochijque capunteque yejua mismos, hua amo mosohuajtea para que ejqueu cache cuale tequetesque para ma isejcö ma tlamandörucö Deus. Öque cuale queselis ini tlajtule, ma quesele. </div>
<div class='s'>Jesús quenteochijque pelantzetzi </div>
<div class='p'>
<span class="verse" id="MT19_13">13&#160;</span>Yecuöquenu tiehualequeliöya pelantzetzi, para ma quentlölicö tiemöhua impa yejua, hua ma netlajtlötlajtilo por yejua. Pero tiemachtejcöhua quemajajuaya giente tli quenhualecaya inpelhua. 
<span class="verse" id="MT19_14">14&#160;</span>Pero Jesús oquejtojque: </div>
<div class='p'>―Xequencöhuacö pelantzetzi, hua amo xequentzacuelicö para ma huölöcö notlac. Pos giente tli cate quiename nochimeji pelantzetzi quepeasque pörte cöne Deus tlamandöruro desde elfecac. </div>
<div class='p'>
<span class="verse" id="MT19_15">15&#160;</span>Hua oquentlölejque tiemöhua impa. Sötiepa obiloac de ompa. </div>
<div class='s'>Sente tlöcatl rico quenequeya quepeas nemelestle nochepa </div>
<div class='p'>
<span class="verse" id="MT19_16">16&#160;</span>Hua necö, sente tlöcatl omopacho hua otieyelfe: </div>
<div class='p'>―Maestro, ¿tli sösantle cuajcuale necchihuas para necpeas nemelestle nochepa? </div>
<div class='p'>
<span class="verse" id="MT19_17">17&#160;</span>Hua yejuatzi oquelfejque: </div>
<div class='p'>―¿Tlica teniechtlajtlanea de lo que tlin cuale? Iloac sente öque iloac cuale. Pero tlö taja tecneque tecpeas nemelestle, xecneltoca inu mandamientos. </div>
<div class='p'>
<span class="verse" id="MT19_18">18&#160;</span>Otieyelfe: </div>
<div class='p'>―¿Cötlejuanu? </div>
<div class='p'>Hua Jesús oquelfejque: </div>
<div class='p'>―“Amo tetlamectis”. “Amo tecalaques ca isohua ocsente”. “Amo tetlachteques”. “Amo tiecamac tetieajaques”. 
<span class="verse" id="MT19_19">19&#160;</span>“Pa tequemejtas motajtzi hua monöntzi”. Hua, “Tectlasojtlas motlöcaicni quieme taja tomotlasojtla”. </div>
<div class='p'>
<span class="verse" id="MT19_20">20&#160;</span>Oquejto inu tielpuchtle: </div>
<div class='p'>―Noche ini nönca necchijtebitz. ¿Tli ocseque niechpoloa? </div>
<div class='p'>
<span class="verse" id="MT19_21">21&#160;</span>Oquelfejque Jesús: </div>
<div class='p'>―Tlö tecneque teyes intiero tecualtec, xebeya, xecnamaca noche tli tecpea, hua xequenmaca tli porubejte. Ejqueu tecpeas ricojyutl ompa elfecac. Entunses xehuöla, xeniechtoca. </div>
<div class='p'>
<span class="verse" id="MT19_22">22&#160;</span>Pero cuöc inu tielpuchtle oquecac ini nönca tlajtule, yaja uya. Motequepachoöya porque quepeaya meyac tli ihuöxca. </div>
<div class='p'>
<span class="verse" id="MT19_23">23&#160;</span>Hua Jesús oquemelfejque tiemachtejcöhua: </div>
<div class='p'>―De melöhuac nemiechelfea, que para sente rico icaca tequeyo lalebes para calaques cöne Deus tlamandöruro desde elfecac. 
<span class="verse" id="MT19_24">24&#160;</span>Ocsajpa nemiechelfis, que cache isejco panus sente camello ijtec ixtelolo de sente öcuxa, que sente rico calaques cöne tlamandöruro Deus. </div>
<div class='p'>
<span class="verse" id="MT19_25">25&#160;</span>Hua cuöc oquecajque tiemachtejcöhua, pos quetietzöbejque bel lalebes. Oquejtojque: </div>
<div class='p'>―Tlöjcu, ¿öquenu noso cuale momöquextis? </div>
<div class='p'>
<span class="verse" id="MT19_26">26&#160;</span>Entunses Jesús quemetztalutaya. Oquemelfejque: </div>
<div class='p'>―Para tlöca abele mochihuas ini nönca. Cache para Deus noche sösantle cuale mochihuas. </div>
<div class='p'>
<span class="verse" id="MT19_27">27&#160;</span>Entunses Piero otieyelfe: </div>
<div class='p'>―Xomojtele, tejua otejcöjque noche, hua otemetzmotoquelejque. ¿Tli noso tecpeasque? </div>
<div class='p'>
<span class="verse" id="MT19_28">28&#160;</span>Hua Jesús oquemelfejque: </div>
<div class='p'>―De melöhuac nemiechelfea, que cuöc noche moyancuelis, cuöc naja öque onochi netlöcatl notlölis ipa notrono de tlaniextelestle, nemejua nuyejque tli nenniechtocaque nemotlölisque ipa majtlactle huan ume tronos. Hua nenquenjuscörusque inu majtlactle huan ume grupos de giente de Israel. 
<span class="verse" id="MT19_29">29&#160;</span>Hua öque beletes cualcöjtiehuas calte noso icnihua oquechte noso icnihua sohuame noso itajtzi noso inöntzi noso ipelhua noso itlölhua, por ipampa notucöyo, quepeas sie sientos töntos, hua nuyejque mohuöxcatis de nemelestle nochepa. 
<span class="verse" id="MT19_30">30&#160;</span>Pero meyactie yesque sölúltimo tli öxö cate cachto, hua yesque cachto tli öxö cate sölúltimo.  </div>
<div class='psalmlabel' id='MT20_0'> 20</div>
<div class='s'>Cuiento de tequetque </div>
<div class='p'>
<span class="verse" id="MT20_1">1&#160;</span>’Porque quiene Deus tlamandöruro desde elfecac icaca quiename sente tlöcatl chöne, que oquis ca cualcö quensentlölito tequetque para tequetesque ipa ihuierta de uvas. 
<span class="verse" id="MT20_2">2&#160;</span>Hua oquemelfe tequetque que quentlaxtlöbis sie denario tomi por tunale. Entunses oquentitla ipan huierta. 
<span class="verse" id="MT20_3">3&#160;</span>Hua quieme ca pan checnöbe ura oquis, hua oquemejtac ocseque oijcataya pan plöza hua amo tli axtaya. 
<span class="verse" id="MT20_4">4&#160;</span>Hua oquemelfe: “Xeyöcö nuyejque nemejua xetequetete ipa notlöl, hua nemiechtlaxtlöbis lo que tli conbenierebe”. Hua yejua uyajque. 
<span class="verse" id="MT20_5">5&#160;</span>Hua oquis ocsajpa quieme ca pan tlajca hua quieme ca pa yeye, hua ocsajpa ejqueu oquechi. 
<span class="verse" id="MT20_6">6&#160;</span>Hua cuöc oquis quieme ca pa möcuile ura, oquenniexte ocseque amo tli axtaya. Oquemelfe: “¿Tlica oncö nencate noche semelfetl hua amo tli naxtecate?” 
<span class="verse" id="MT20_7">7&#160;</span>Oquenönquelejque: “Ipampa amo öque tiechtlalfe ma tetequetecö”. Oquemelfe: “Xeyöcö nuyejque nemejua ipa nohuierta, hua nemiechtlaxtlöbis lo que tli conbenierebe”. 
<span class="verse" id="MT20_8">8&#160;</span>Hua cuöc ye omochi ca ye yohuac, inu señor öque ihuöxca inu nieca huierta oquelfe inu calpexque: “Xequentzajtzele inu tequetque hua xequentlaxtlöbe tli intunal. Xepiehua desde tli onhuölajque sötiepa hasta tli cachto onhuölajque”. 
<span class="verse" id="MT20_9">9&#160;</span>Hua cuöc onhuölajque tli ocalajque ipa möcuile ura, oquenmacac siesen denario. 
<span class="verse" id="MT20_10">10&#160;</span>Hua cuöc huölajque tli ocalajque cachto, yejua quepensöroöya que quenmacas cache. Pero yejua oquenmacac nuyejque siesen denario. 
<span class="verse" id="MT20_11">11&#160;</span>Hua cuöc motlaxtlöbejque, ica tlajtoöya inu chöne. 
<span class="verse" id="MT20_12">12&#160;</span>Quejtoöya: “Nöncate sötiepa onhuölajque otejtequetque sa sie ura. Hua taja tequentratöroa iguöl quiename tejua, mös tejua noche tequetl toconchijque hua noche tunale topa otunac”. 
<span class="verse" id="MT20_13">13&#160;</span>Hua yaja onöhuat, oquelfe sente de yejua: “Amigo, amo temetzchibelejteca tli amo cuale. ¿Amo melöhuac que totlölejque de acuierdo para naja temetztlaxtlöbis sie denario? 
<span class="verse" id="MT20_14">14&#160;</span>Xecöna noso ini nönca sie denario, pues mohuöxca, hua xebeya. Naja necneque necmacas sie denario ca ini nönca tli sötiepa onhuöla, quiename taja temetzmacac. 
<span class="verse" id="MT20_15">15&#160;</span>¿Quie beles amo necpea deriecho para necchihuas tli naja necneque ca tli nohuöxca? Noso ¿beles taja tomoxicoa, ipampa naja necuale tlöcatl para ca ocseque?” </div>
<div class='p'>
<span class="verse" id="MT20_16">16&#160;</span>’Ejqueu tli öxö cate sölúltimo yesque cachto, hua tli cate cachto yesque sölúltimo. </div>
<div class='s'>Ocsajpa Jesús otlamachestejque que mecoas </div>
<div class='p'>
<span class="verse" id="MT20_17">17&#160;</span>Hua otlejcoac Jesús ca pa ojtle para biloas ca inu ciudad de Jerusalén. Oquenbicaque nencua inu majtlactle huan ume tiemachtejcöhua. Oquemelfejque: </div>
<div class='p'>
<span class="verse" id="MT20_18">18&#160;</span>―Xequejtacö. Tetlejcotebe ca pa Jerusalén. Hua naja öque onochi netlöcatl niechtiemöctisque ca jefes de teopexcötzetzi hua inca tlamachtiöneme de teotlajtule. Entunses yejua niechcuntenörusque ma nemeque. 
<span class="verse" id="MT20_19">19&#160;</span>Niechtiemöctisque ca tli amo de topuieblo para moburlörusque de naja hua niechbitequesque, hua niechcoruspelusque. Cache ipa yeye tunale Deus niechyulebitisque. </div>
<div class='s'>Jacobo hua Xohuö hua innöntzi otlajtlanque sie favur </div>
<div class='p'>
<span class="verse" id="MT20_20">20&#160;</span>Yecuöquenu ohuöla tietlac innöntzi de ipelhua Zebedeo inca ipelhua. Tiemabesutiöya, hua tietlajtlaneliöya sente favur. 
<span class="verse" id="MT20_21">21&#160;</span>Hua yejuatzi oquelfejque: </div>
<div class='p'>―¿Tli tecneque? </div>
<div class='p'>Yaja otieyelfe: </div>
<div class='p'>―Xomotlanahuatele por favur ma motlölicö ini nöncate nopelhua, sente ca momöyecontzi hua ocsente ca momöarrabiescontzi, cuöc tejuatzi tomotlamandörfis. </div>
<div class='p'>
<span class="verse" id="MT20_22">22&#160;</span>Entunses Jesús onöhuatihuac, hua oquejtojque: </div>
<div class='p'>―Amo nenquemate tli nentlajtlane. ¿Cuale nenconisque de inu bölso de tietunie tli naja isejco neconis? </div>
<div class='p'>Hua yejua tieyelfejque: </div>
<div class='p'>―Cuale tecchihuasque. </div>
<div class='p'>
<span class="verse" id="MT20_23">23&#160;</span>Hua yejuatzi oquemelfejque: </div>
<div class='p'>―Melöhuac nobölso de tietunie nenconisque. Pero para nemotlölisque sente ca nomöyecmö hua ocsente ca nomöarrabis, abele nemiechmacas. Cache icaca para yejua tli quemixpejpenque noTajtzi. </div>
<div class='p'>
<span class="verse" id="MT20_24">24&#160;</span>Cuöc inu majtlactle oquecajque inu, ocuajcualönque inca inu unte icnijte. 
<span class="verse" id="MT20_25">25&#160;</span>Pero Jesús oquennutzque hua oquemelfejque: </div>
<div class='p'>―Ye nenquemate que inu tlötlajtoönejme de giente de ocseque naciones ca fuiersa quensujetöroa tlöca. Tli motztecate cache bejbeye intzölö, pos ca checöhualestle quenmandöroa giente. 
<span class="verse" id="MT20_26">26&#160;</span>Cache nemotzölö nemejua amo ejqueu iyes; tlöcamo öque queneques cache bieye momajtas nemotzölö, ma mosujetöro para nemiechtequepanus. 
<span class="verse" id="MT20_27">27&#160;</span>Öque beletes de nemejua queneques iyes cache importönte, iyes nemotlatequepano. 
<span class="verse" id="MT20_28">28&#160;</span>Pues ejqueu mismo naja que onochi netlöcatl amo onehuöla para ma giente ma niechtequepanucö, tlöcamo para nequentequepanus giente. Nehuöla para nectiemacas nonemeles para ejqueu nectlaxtlöhuas inpatie de meyactie, para que ejqueu quepeasque libertad. </div>
<div class='s'>Jesús oquenpajtejque unte ixcocoxcötzetzi </div>
<div class='p'>
<span class="verse" id="MT20_29">29&#160;</span>Yecuöquenu oquejquixoac de inu puieblo de Jericó. Hua tietocaya meyac giente. 
<span class="verse" id="MT20_30">30&#160;</span>Hua necö unte ixcocoxcötzetzi yejyehuataya itienco ojtle. Hua cuöc oconcajque nele Jesús opanoöya, tzajtzajtzeya. Oquejtojque: </div>
<div class='p'>―Tlöcatzintle, iConie David, ma temetzmoyulcocolficö. </div>
<div class='p'>
<span class="verse" id="MT20_31">31&#160;</span>Hua inu giente quemajajuaya nele ma quetzacuacö incamac. Pero yejua cache tzajtzajtzeya, quejejtoöya: </div>
<div class='p'>―Tlöcatzintle, iConie David, ma temetzmoyulcocolficö. </div>
<div class='p'>
<span class="verse" id="MT20_32">32&#160;</span>Yecuöquenu onequetzaluc Jesús, hua oquennutzque. Oquejtojque: </div>
<div class='p'>―Pos ¿tli nenqueneque ma nemiechchibele? </div>
<div class='p'>
<span class="verse" id="MT20_33">33&#160;</span>Hua yejua otieyelfejque: </div>
<div class='p'>―Tlöcatzintle, ma cuale tetlacheacö. </div>
<div class='p'>
<span class="verse" id="MT20_34">34&#160;</span>Entunses Jesús tietlöocoltejque, hua oquenmötocaque imixtelolojua. Hua sa nima otlachixque, hua otietocaque.  </div>
<div class='psalmlabel' id='MT21_0'> 21</div>
<div class='s'>Jesús ocalacoac pa Jerusalén ipa sente puro </div>
<div class='p'>
<span class="verse" id="MT21_1">1&#160;</span>Huajualbiloac ipa Betfagé, itlac tepietl de los Olivos, amo bejca de inu ciudad de Jerusalén. Entunses Jesús oquentitlanque unte de tiemachtejcöhua. 
<span class="verse" id="MT21_2">2&#160;</span>Oquemelfejque: </div>
<div class='p'>―Xeyöcö ipa inu puieblo tli niepaca. Sa nima nenqueniextisque sente purolama ilpetas, hua sente purojconetzi ca yaja. Xequentojtomacö, hua xeniechenhualequelicö. 
<span class="verse" id="MT21_3">3&#160;</span>Tlö canajyeca canajyetla nemiechelfis, xequejtucö que Tlöcatzintle quennesesitöruro. Entunses sa nima cualentitlanes. </div>
<div class='p'>
<span class="verse" id="MT21_4">4&#160;</span>Hua noche ini nönca sösantle omochi para ma mochihua tli omojto por inu tlayulepante cuöc oquejto: </div>
<div class='q'>
<span class="verse" id="MT21_5">5&#160;</span>Xequelfe inu giente de Sión, noso Jerusalén: </div>
<div class='q'>“Xequejtacö necö, que nemoRey biloatz nemoca. </div>
<div class='q'>Yulsiejque, yehualutebitz ipa sente purolama, </div>
<div class='q'>hua ipa sente yulcöconetzi, iconie puro”. </div>
<div class='p'>
<span class="verse" id="MT21_6">6&#160;</span>Hua tiemachtejcöhua uyajque hua oquechijque san quiene ca Jesús oquemelfejque. 
<span class="verse" id="MT21_7">7&#160;</span>Hua oquehualecaque purolama hua purojconetzi, hua oquetlölejque intlaquie impa. Hua yejuatzi onetlöliluc impa. 
<span class="verse" id="MT21_8">8&#160;</span>Hua cöso innochtie giente quesoaya intlaquie ipa ojtle. Hua ocseque quetequeya imömöyo cuajme, hua quesoaya ipa ojtle. 
<span class="verse" id="MT21_9">9&#160;</span>Hua inu giente tli oyöya adelönte, hua tli hualtlatocatöya, tzajtzajtzetöya, quejejtoöya: </div>
<div class='p'>―¡Osana! ¡Hualiloac iConie David! ¡Ma tetieteochihuacö öque biloatz tietucöyupa Tlöcatzintle! Mojtoa ompa elfecac: “¡Osana!” </div>
<div class='p'>
<span class="verse" id="MT21_10">10&#160;</span>Hua cuöc ocalacoac ipa ciudad de Jerusalén, noche puieblo cuejcueyuneya. Oquejtoöya: </div>
<div class='p'>―¿Öquenu icaca ini nönca? </div>
<div class='p'>
<span class="verse" id="MT21_11">11&#160;</span>Hua giente quejtoöya: </div>
<div class='p'>―Ini nöiloac yejuatzi Jesús tlayulepante de puieblo de Nazaret pa estado de Galilea. </div>
<div class='s'>Jesús otlaquextejque pa teopantle </div>
<div class='p'>
<span class="verse" id="MT21_12">12&#160;</span>Hua ocalacoac Jesús ipan teopantle. Oquenquextejque ca queyöhuac noche quiejquech tlajtlanamacaya hua motlajtlacubiöya ipan teopantle. Quencuajxelfelejque inmiesa de tli quepatlataya tomi, ca tiehua siyetajte de tli quennajnamacataya palumaxte. 
<span class="verse" id="MT21_13">13&#160;</span>Hua oquemelfejque: </div>
<div class='p'>―Tlajcuelulpanca: “Nocal mocuitis cale de netlötlajtelestle”. Cache nemejua nenquechijtecate tiecaltzi Deus quieme cana ustutl de ichtejcötzetzi. </div>
<div class='p'>
<span class="verse" id="MT21_14">14&#160;</span>Yecuöquenu ohuölajque tieca yejuatzi ixcocoxcötzetzi ca tiehua cucuxojtzetzi ipan teopantle. Hua yejuatzi oquenpajtejque. 
<span class="verse" id="MT21_15">15&#160;</span>Pero inu jefes de teopexcötzetzi ca tiehua tlamachtiöneme de teotlajtule ocuajcualönque cuöc oquejtaque inu tlachihualestle tli quechihualoöya, hua quiene pelalacme tzajtzajtzeya ipan teopantle hua quejtoöya: </div>
<div class='p'>―¡Osana iConie David! </div>
<div class='p'>
<span class="verse" id="MT21_16">16&#160;</span>Hua yejua otieyelfejque: </div>
<div class='p'>―¿Tejcaque taja tli quejejtojtecate ini nöncate? </div>
<div class='p'>Hua Jesús oquemelfejque: </div>
<div class='p'>―Quiema nejcaque. ¿Ayec nenquetlajtultejque ipan teotlajtule nöncate tlajtulme? “De incamacopa de pelantzetzi hua de tli chejchiche tomoyecniextele mochamöhualestzi”. </div>
<div class='p'>
<span class="verse" id="MT21_17">17&#160;</span>Yecuöquenu oquencöjtiejque. Oquixoac de inu ciudad hua obiloac ca pa Betania, hua ompa nesiebiluc. </div>
<div class='s'>Jesús quetlabejbicaltejque icox cuabetl </div>
<div class='p'>
<span class="verse" id="MT21_18">18&#160;</span>Hua pa mustlateca ca ise ocsajpa ohualiloac ipa ciudad, hua oteosebihuaya. 
<span class="verse" id="MT21_19">19&#160;</span>Hua oquejtaque sente icox cuabetl sa ompa itlac ojtle. Ohualiloac itlac, pero amo tli oqueniextejque itech, tlöcamo sa ixejyo. Hua oquelfejque: </div>
<div class='p'>―Ma nochepa ayec quisa de taja fruto. </div>
<div class='p'>Hua nima uhuöc inu icoxcuabetl. 
<span class="verse" id="MT21_20">20&#160;</span>Hua cuöc oquejtaque tiemachtejcöhua, oquetietzöbejque. Oquejtoöya: </div>
<div class='p'>―¿Quiene uhuöc sa nima inu icoxcuabetl? </div>
<div class='p'>
<span class="verse" id="MT21_21">21&#160;</span>Hua onöhuatihuac Jesús hua oquemelfejque: </div>
<div class='p'>―Melöhuac nemiechelfea que tlö nenquepeasque neltoquelestle, hua amo nemoyulcuiecuectasque, nenquechihuasque sösantle cache bejbeye que ini nönca de icoxcuabetl. Hasta tlö ini nönca tepietl nenquelfisque: “Xomojcuene hua xomotlajcale ijtec lamör”, pues mochihuas. 
<span class="verse" id="MT21_22">22&#160;</span>Hua noche tli nentlajtlanesque ica netlajtlötlajtelestle, ca neltoquelestle, nenqueselisque. </div>
<div class='s'>Nele ca tli beletelestle quechihualo Jesús sösantle </div>
<div class='p'>
<span class="verse" id="MT21_23">23&#160;</span>Hua cuöc ohualiloac ipan teopantle, tlamachtilutaya. Hua ohuölajque tietlac inu jefes de teopexcötzetzi ca tiehua biebentzetzi de inu nieca puieblo. Oquejtojque: </div>
<div class='p'>―¿Ca tli beletelestle tecchihua ini nönca sösantle? Noso ¿öquenu metzmacac ini nönca beletelestle? </div>
<div class='p'>
<span class="verse" id="MT21_24">24&#160;</span>Hua onöhuatihuac Jesús, oquemelfejque: </div>
<div class='p'>―Naja nuyejque nemiechtlajtlanes sente pregunta. Tlö nenniechelfisque, nuyejque naja nemiechelfis ca tli beletelestle necchihua ini nönca. 
<span class="verse" id="MT21_25">25&#160;</span>Xohuö Bautista tlacuötiequiöya. ¿Öquenu cualtitlanque ma tlacuötieque? ¿Beles Deus, noso beles tlöca? </div>
<div class='p'>Yecuöquenu yejua omonenebelejque, hua molfejque: </div>
<div class='p'>―Tlö tequejtusque que Deus, tiechelfis: “¿Tlica noso amo nemoneltocaque ca yaja?” 
<span class="verse" id="MT21_26">26&#160;</span>Hua tlö tequejtusque que tlöca, pos tequenmabelea inu meyac giente, ipampa innochtie quepensöroa que Xohuö oyeya tlayulepante tli tlajtlajtoöya de pörte de Deus. </div>
<div class='p'>
<span class="verse" id="MT21_27">27&#160;</span>Entunses onöhuatque. Tieyelfejque Jesús: </div>
<div class='p'>―Amo tecmate. </div>
<div class='p'>Hua yejuatzi oquemelfejque: </div>
<div class='p'>―Nuyejque naja amo nemiechelfis öque niechmacac beletelestle para ma necchihua ini nönca sösantle. </div>
<div class='s'>Cuiento de unte ipelhua de sente tlöcatl </div>
<div class='p'>
<span class="verse" id="MT21_28">28&#160;</span>’Pero ¿quiene nemiechparesieroa ini nönca cuiento? Que sente tlöcatl quepeaya unte ipelhua. Hua omopacho itlac sente, oquelfe: “Ixo, xebeya öxö xetequetete ipa nohuierta”. 
<span class="verse" id="MT21_29">29&#160;</span>Hua yaja onöhuat, oquejto: “Amo necneque”. Cache sötiepa omoyulcuec hua uya. 
<span class="verse" id="MT21_30">30&#160;</span>Nuyejque tajtle omopacho itlac ocsente, oquelfe nuyejque ejqueu. Hua onöhuat yaja, oquejto: “Naja neyös, Tlöcatzintle”. Pero amo uya. 
<span class="verse" id="MT21_31">31&#160;</span>Bieno pues, ¿öquenu de innehua oquechi itlanequeles itajtzi? </div>
<div class='p'>Oquejtojque teopexcötzetzi hua biebentzetzi: </div>
<div class='p'>―Yaja cachto. </div>
<div class='p'>Oquemelfejque Jesús: </div>
<div class='p'>―Melöhuac nemiechelfea que inu tlanechecojque hua cacherilajte cachto de nemejua calaquesque ca cöne Deus tlamandöruro. 
<span class="verse" id="MT21_32">32&#160;</span>Pos ohuöla Xohuö nemoca hua otlanunutz de inu ojtle de yectelestle, hua amo nemoneltocaque ca yaja. Pero inu tlanechecojque hua cacherilajte omoneltocaque. Hua nemejua, mös nenquejtaque inu, pero amo nemoyulcuejque sötiepa para nemoneltocasque ca yaja. </div>
<div class='s'>Cuiento de tequetque petzoteque </div>
<div class='p'>
<span class="verse" id="MT21_33">33&#160;</span>’Xejcaquecö ocsente cuiento. Oyeya sente tlöcatl chöne. Yaja oquetucac sente huierta de uvas temecatl. Quesiercajte ica cuajme. Oquechejchi sente tönque cöne quepötzcas uvas. Quechejchi sente cale bejcapa. Quentlaniejte tejtequetque hua yaja uya ca bejca. 
<span class="verse" id="MT21_34">34&#160;</span>Cuöc ye oaseco tunalte para tlamochihualtis, ocualentitla itlatequepanojua inca inu tequetque para ma quemacacö inu fruta tli quetocöroöya. 
<span class="verse" id="MT21_35">35&#160;</span>Pero inu tejtequetque oquemaseque inu itlatequepanojua. Sente oquebitejque, hua ocsente oquemectejque, hua ocsente oquetecaltejque. 
<span class="verse" id="MT21_36">36&#160;</span>Ocsajpa oquenhualentitla ocseque tlatequepanojque, cache meyactie que tli cachto ohuölajque. Pero quentratörojque iguöl. 
<span class="verse" id="MT21_37">37&#160;</span>Hua cache sötiepa ocualtitla iconie. Oquejto: “Beles pa quejtasque noconie”. 
<span class="verse" id="MT21_38">38&#160;</span>Pero tequetque, cuöc oquejtaque iconie, omolfejque sie yejua: “Yaja ini nönca öque mohuöxcatis de ini nönca huierta. Xehuölöcö, ma tecmecticö. Entunses tejua tecasesque tli yaja mohuöxcatisquea”. 
<span class="verse" id="MT21_39">39&#160;</span>Ocaseque. Oquequextejque ca queyöhuac de inu huierta, hua oquemectejque. </div>
<div class='p'>
<span class="verse" id="MT21_40">40&#160;</span>’Cuöc huölös niecaju tlöcatl öque ihuöxca inu huierta, ¿tli noso quenchibelis inu niecate tejtequetque? </div>
<div class='p'>
<span class="verse" id="MT21_41">41&#160;</span>Otieyelfejque: </div>
<div class='p'>―Quenpojpoluqui sin remedio inu tlöca sie tiro amo cualteque, hua inu huierta quentlaniejtis ocseque tejtequetque, tli quemacasque fruto cuöc conbenierebes. </div>
<div class='p'>
<span class="verse" id="MT21_42">42&#160;</span>Oquemelfejque Jesús: </div>
<div class='q'>―¿Ayec nenquetlajtultejque ini nönca ipa teotlajtule? </div>
<div class='q'>Inu tietetu tli calchihuaneme oquetlabielcöjque, </div>
<div class='q'>yaja mismo öxö omochihuaco esquiniero principal. </div>
<div class='q'>Yejuatzi Tlöcatzintle oquechijque ini nönca, hua tejua tectietzömate. </div>
<div class='m'>
<span class="verse" id="MT21_43">43&#160;</span>Por inu nemiechelfea que ayecmo nemiechtocörus nenyesque cöne Deus tlamandöruro, cache quentocörus giente de ocsente tlöle, tli quetiemacasque quiename fruto lo que tli Deus quenequihua.<a href='#FN5' epub:type='noteref' class='noteref'>*</a> </div>
<div class='p'>
<span class="verse" id="MT21_45">45&#160;</span>Hua cuöc inu jefes de teopexcötzetzi hua inu fariseos oquecajque ini cuientos, ocasojcömatque que tlajtlajtuloöya de yejua. 
<span class="verse" id="MT21_46">46&#160;</span>Hua quetiemoöya maniera para tieasesque, pero quenmabeliöya giente, ipampa giente quepensöroöya que Jesús iloaya sente tlayulepante de Deus.  </div>
<div class='psalmlabel' id='MT22_0'> 22</div>
<div class='s'>Cuiento de nesohuajtiluyo </div>
<div class='p'>
<span class="verse" id="MT22_1">1&#160;</span>Jesús ocsajpa oquennunutzque ica cuientos. Oquejtojque: </div>
<div class='p'>
<span class="verse" id="MT22_2">2&#160;</span>―Quiene Deus tlamandöruro icaca ejqueyi: ica quiename sente rey, que oquechi nesohuajtiluyo para iconie. 
<span class="verse" id="MT22_3">3&#160;</span>Oquentitla itlatequepanojua para ma quennutzate tli oquentlalfejque ipa inu nieca nesohuajtiluyo. Cache yejua amo oquenejque huölösque. 
<span class="verse" id="MT22_4">4&#160;</span>Ocsajpa oquentitla ocseque itlatequepanojua. Oquejto: “Xequemelficö ejqueyi tli tlatlalfilte: Xequejtacö que tlacuale ye icaca. Nocucobejua hua noyulcöhua tlin tojtomöjque ye onequenmecte, hua noche ye ica listo. Xehuölöcö noso ipa nesohuajtiluyo”. 
<span class="verse" id="MT22_5">5&#160;</span>Pero yejua tlatlalfilte amo oquechijque cöso, cache quechijque tli yejua quenejnejque. Sente onya ipa imil, hua ocsente ipa inegocio. 
<span class="verse" id="MT22_6">6&#160;</span>Hua ocseque oquemaseque itlatequepanojua de inu rey, hua quentratörojque san petzotec, hua hasta oquenmejmectejque seque. 
<span class="verse" id="MT22_7">7&#160;</span>Hua inu rey ocualö lalebes. Oquentitla isoltörojua, hua oquentlamejque inu niecate mequestierojte, hua oquenxutlaltelejque inpuieblo. 
<span class="verse" id="MT22_8">8&#160;</span>Entunses inu rey oquemelfe itlatequepanojua: “Ye icaca listo nesohuajtiluyo, cache tli tlatlalfilte amo quemeresierojque. 
<span class="verse" id="MT22_9">9&#160;</span>Xeyöcö noso ca cöne quisa ojme, hua xequennutzacö innochtie tli nenquenniextisque ma huölöcö ipa ini nönca nesohuajtiluyo”. 
<span class="verse" id="MT22_10">10&#160;</span>Hua itlatequepanojua oquisque ca pa ojtle. Oquensentlölejque noche quiejquech oquenniextejque, ca tiehua petzoteque hua cualteque. Hua inu cale otie ca tlatlalfilte de nesohuajtiluyo. </div>
<div class='p'>
<span class="verse" id="MT22_11">11&#160;</span>’Hua ocalac rey para quemejtas tli tlatlalfilte, hua oquejtac sente tlöcatl sin tlaquentle cuale de nesohuajtiluyo. 
<span class="verse" id="MT22_12">12&#160;</span>Hua oquelfe: “Amigo, ¿quiene otecnec tecalaques necö sin que amo otomotlaquente ca motlaquie cuale de nesohuajtiluyo?” Cache yaja abele tli oquenönquele. 
<span class="verse" id="MT22_13">13&#160;</span>Entunses rey oquemelfe tli tlatequepanoöya: “Xequilpicö ini nönca tlöcatl pa imöhua hua ipa icxehua. Xecasecö, hua xectlajcalecö ca queyöhuac ipa tlajtlayohuaquelestle. Ompa giente chojchucasque hua motlantesesque”. </div>
<div class='p'>
<span class="verse" id="MT22_14">14&#160;</span>’Pues meyactie quennutzalo Deus, pero sa quiesquete quemixpejpenalo. </div>
<div class='s'>¿Motlaxtlöhuas contribuseyu noso amo? </div>
<div class='p'>
<span class="verse" id="MT22_15">15&#160;</span>Entunses uyajque fariseos, hua omotlajtulmacaque de quiene tiechihualtisque ma quejtulo canajyetla tli itech cuale tietieyelfisque. 
<span class="verse" id="MT22_16">16&#160;</span>Hua tietitlanelejque inmachtejcöhua ca tiehua herodianos tli quetocaya rey Herodes. Yejua oquejtojque: </div>
<div class='p'>―Maestro, tecmajtecate que tejuatzi tomobetzteca temelactec hua lalebes tomocualejtelea tlin melöhuac, hua que tetiechmojtetelea de tlin melöhuac de ojtle de Deus, hua que amo tomotlachilejtzinoa de nionöque. Porque tlöca amo metzmoimportörfelea. 
<span class="verse" id="MT22_17">17&#160;</span>Xetiechmolfele noso, ¿tli tomopensörfea? ¿Beles conbenierebe tecmacasque inu emperador César tocontribuseyo, noso amo? </div>
<div class='p'>
<span class="verse" id="MT22_18">18&#160;</span>Cache Jesús nemacaloöya cuienta de quiene quepensöroöya tli amo cuale. Oquemelfejque: </div>
<div class='p'>―¿Tlica nenniechproböroa naja? Pos sa ume nemoxöyac. 
<span class="verse" id="MT22_19">19&#160;</span>Xeniechejteticö inu tomi de contribuseyu. </div>
<div class='p'>Hua yejua otieyejtetejque sie denario tomi. 
<span class="verse" id="MT22_20">20&#160;</span>Oquemelfejque: </div>
<div class='p'>―¿Öqueniji ixöyac, hua öquenu ihuöxca ini tlajcuelule? </div>
<div class='p'>
<span class="verse" id="MT22_21">21&#160;</span>Otieyelfejque: </div>
<div class='p'>―De César. </div>
<div class='p'>Hua oquemelfejque: </div>
<div class='p'>―Entunses xecmacacö César tli quetocöroa Cesár, hua xetiemacacö Deus tli tietocöroa Deus. </div>
<div class='p'>
<span class="verse" id="MT22_22">22&#160;</span>Hua cuöc oquecajque ini nönca, oquetietzöbejque. Hua tiecöjtiejque, hua uyajque. </div>
<div class='s'>Saduceos otlajtlanque tlö mimejque yulebesque </div>
<div class='p'>
<span class="verse" id="MT22_23">23&#160;</span>Ipa inu nieca tunale ohuölajque tietlac inu saduceos, hua quejejtojque nele mimejque amo yulebesque. Yejua tietlajtlanejque, 
<span class="verse" id="MT22_24">24&#160;</span>oquejtojque: </div>
<div class='p'>―Maestro, Moisés oquejto que: “Tlö meque sente tlöcatl hua amo quepea ipelhua, icni mosohuajtis ca isohua de inu tlöcatl para quentlöcatelelis ipelhua de icni”. 
<span class="verse" id="MT22_25">25&#160;</span>Bieno pues, oyejyeya totzölö tejua checumeme icnijte tlöca. Inu cachtojyiebe omosohuajte, hua sötiepa omec, hua amo oquepex ipelhua. Así es que oquecöbelejtie isohua para icni. 
<span class="verse" id="MT22_26">26&#160;</span>Hua icni omosohuajte ca yaja, hua nuyejque ejqueu mismo ipa omochi. Hua nuyejque iguöl oquepasöro ocsente icni, hasta senamo noche inu checumeme impa omochi iguöl. 
<span class="verse" id="MT22_27">27&#160;</span>Hua sötiepa de que omejmejque innochtie nuyejque omec sohuatl. 
<span class="verse" id="MT22_28">28&#160;</span>Entunses cuöc yulebesque mimejque, ¿cötlaja de inu checumeme iyes isohua ini nönca sohuatl? Pues innochtie checumeme oquepexque. </div>
<div class='p'>
<span class="verse" id="MT22_29">29&#160;</span>Pero onöhuatihuac Jesús, oquemelfejque: </div>
<div class='p'>―Nemixcajcayöhua, porque amo nenquemate tli tlajcuelulpanca hua tli tiechecöhuales Deus. 
<span class="verse" id="MT22_30">30&#160;</span>Ipampa cuöc yulebesque mimejque nimpor amo mososohuajtisque nimpor amo monajnömectisque, tlöcamo yesque quiename inu öngeles ompa elfecac. 
<span class="verse" id="MT22_31">31&#160;</span>Pero de que tlö onca yulebelestle de mimejque, ¿ayec nenquetlajtultejque tli nemiechelfilo Deus? Pues oquejtojque: 
<span class="verse" id="MT22_32">32&#160;</span>“Naja necaca neDeus de Abraham, hua neDeus de Isaac, hua neDeus de Jacob”. Deus amo iloac Deus de mimejque, tlöcamo de tli yulejtecate. </div>
<div class='p'>
<span class="verse" id="MT22_33">33&#160;</span>Hua cuöc inu giente oquecajque, quetietzöbejtaya inu tlamachtelestle. </div>
<div class='s'>¿Cötlaja mandamiento cache bieye? </div>
<div class='p'>
<span class="verse" id="MT22_34">34&#160;</span>Pero inu fariseos, cuöc oquecajque quiene oquentzacuele incamac inu saduceos, omosentlölejque. 
<span class="verse" id="MT22_35">35&#160;</span>Hua sente de yejua, tlajmatque de inu ley de Moisés, tietlajtlane sie pregunta para tieprobörus: </div>
<div class='p'>
<span class="verse" id="MT22_36">36&#160;</span>―Maestro, ¿cötlaja mandamiento de inu ley icaca cache bieye? </div>
<div class='p'>
<span class="verse" id="MT22_37">37&#160;</span>Hua Jesús oquelfejque: </div>
<div class='p'>―“Tetietlasojtlas Tlöcatzintle moDeus ca noche sentetl moyulo, hua ca noche sentetl moölma, hua ica noche mopensamientos”. 
<span class="verse" id="MT22_38">38&#160;</span>Yaja ini nönca mandamiento icaca cachto hua cache bieye. 
<span class="verse" id="MT22_39">39&#160;</span>Hua inu segundo icaca quiename ini nönca: “Tectlasojtlas motlöcaicni quiename taja mismo tomotlasojtla”. 
<span class="verse" id="MT22_40">40&#160;</span>Noche tli tlajcuelulpanca ipa inu ley hua inu ömame de tlayulepantejque mase itech ini nöncate ume mandamientos. </div>
<div class='s'>¿De öquenu iloac iconie Cristo? </div>
<div class='p'>
<span class="verse" id="MT22_41">41&#160;</span>Hua mientras mosentlöliöya inu fariseos, Jesús oquentlajtlanejque, 
<span class="verse" id="MT22_42">42&#160;</span>oquemelfejque: </div>
<div class='p'>―¿Tli nenquepensöroa de inu Cristo öque Deus oquixpejpenque? ¿De öque iconie? </div>
<div class='p'>Otieyelfejque: </div>
<div class='p'>―De David. </div>
<div class='p'>
<span class="verse" id="MT22_43">43&#160;</span>Yejuatzi oquemelfejque: </div>
<div class='p'>―¿Quiene noso David ca Espíritu Sönto quecuitea “noTlöcatzintle”? Pues quejtoa: </div>
<div class='q'>
<span class="verse" id="MT22_44">44&#160;</span>Tlöcatzintle tiemolfeliluc notlöcatzintle: </div>
<div class='q'>“Xomotlöle ca nomöyecömpa </div>
<div class='q'>hasta senamo ma nequemumiyöro moenemigos hasta itzintla mocxehua”. </div>
<div class='m'>
<span class="verse" id="MT22_45">45&#160;</span>Ejqueu noso David oquecuite “noTlöcatzintle”. ¿Quiene noso icaca iconie? </div>
<div class='p'>
<span class="verse" id="MT22_46">46&#160;</span>Hua nionöque abele tienönqueliöya ca canajyetla tlajtule. Hua desde entunses nionöque ayecmo matrebiero para tietlajtlanis canajyetla sösantle.  </div>
<div class='psalmlabel' id='MT23_0'> 23</div>
<div class='s'>Jesús tlamachtiloöya ma quepeacö giente cueröro de fariseos hua tlamachtiöneme de teotlajtule </div>
<div class='p'>
<span class="verse" id="MT23_1">1&#160;</span>Yecuöquenu Jesús oquennutzque inu giente ca tiehua tiemachtejcöhua. 
<span class="verse" id="MT23_2">2&#160;</span>Oquejtojque: </div>
<div class='p'>―Inu tlamachtiöneme de teotlajtule hua fariseos motlölea para nemiechmachtisque quiene otlamachte Moisés. 
<span class="verse" id="MT23_3">3&#160;</span>Ejqueu, noche tli nemiechelfisque nenquechihuasque xecmalficö hua xecchihuacö. Pero amo xecchihuacö san quiene ca yejua quechihua. Pos yejua quejtoa, pero amo quechihua. 
<span class="verse" id="MT23_4">4&#160;</span>Melöhuac, yejua quejilpea tlamömale lalebes yetic, hua quetlölea impa tlöca; cache yejua nimpor ca inmajpel amo queneque cajcoquesque inu tlamömale. 
<span class="verse" id="MT23_5">5&#160;</span>Cache noche intlachihual quechihua para ma quemejtacö giente. Pues quechihua bejbeye inu filacterías cöne quebica sie pörte de teotlajtule ipa imixcuöte hua inmö, hua quesosohua tlatientle de intlaquie. 
<span class="verse" id="MT23_6">6&#160;</span>Seme quenejneque motlölisque ipa tli cache cuale locör cöne tlajtlacua, hua quenejneque tlaixpa yesque ipan teopancucone. 
<span class="verse" id="MT23_7">7&#160;</span>Quepea gusto ma giente quenyectlajpalucö ipan plösa, hua quenejneque ma giente ma quemelficö “totiemachtejcötzi”. 
<span class="verse" id="MT23_8">8&#160;</span>Cache nemejua, majcamo xomocuiticö “totiemachtejcötzi”, ipampa sasie nemomachtejque nenquepea, hua noche nemejua nencate nenicnijte. 
<span class="verse" id="MT23_9">9&#160;</span>Hua nionöque ipan tlöltecpactle amo xejcuiticö “totajtzi”, ipampa sasie nemoTajtzi, ininöiloac elfecac. 
<span class="verse" id="MT23_10">10&#160;</span>Nimpor amo xomocuiticö “tomaestro”, ipampa sasie nemomaestro icaca, yaja Cristo öque Deus quixpejpenque. 
<span class="verse" id="MT23_11">11&#160;</span>Öque cache bieye iyes entre nemejua, ma iye nemotlatequepano. 
<span class="verse" id="MT23_12">12&#160;</span>Ipampa öque mochajchamöhuas, quepichaquesque; hua öque mopichaques, quepeas chamöhualestle. </div>
<div class='p'>
<span class="verse" id="MT23_13">13&#160;</span>’Cache ¡porube de nemejua, tlamachtiöneme de ley hua fariseos, que sa ume nemoxöyac! Pues nenquetzacua pobielta para majcamo öque calaque ompa elfecac cöne Deus tlamandöruro. Hua nion nemejua amo nencalaque, nimpor amo nenquencöhua ma calaquecö niecate tli quenectecate calaquesque. </div>
<div class='p'>
<span class="verse" id="MT23_14">14&#160;</span>(This verse does not appear in the printed copy) </div>
<div class='p'>
<span class="verse" id="MT23_15">15&#160;</span>’¡Porube de nemejua, tlamachtiöneme hua fariseos, que sa ume nemoxöyac! Pos nenqueyehualoa noche lamör hua noche tlöltecpactle para nenqueniextisque sa sente tlöcatl tli nemiechtocas. Hua cuöc ye nenqueniextejque, nenquechihualtea ma iye cache lalebes petzotec que nion nemejua. Hua nemonochtie nenyösque tlecale. </div>
<div class='p'>
<span class="verse" id="MT23_16">16&#160;</span>’¡Porube de nemejua! ¡Nencate nentlajtlayecönque pero nenixcocoxcötzetzi nencate! Nenquejtoa que tlö canajyeca tlajuröroa por teopantle amo tli quejtusneque, pero que tlö tlajurörus por inu oro tli ica pan teupa, quepea que quecumplirus. 
<span class="verse" id="MT23_17">17&#160;</span>¡Lalebes nentuntojte hua nenixcocoxcötzetzi! Pues ¿cötlaja cache impörtönte ica? ¿Yaja oro tli onca ipa teopantle, o noso yaja teopantle que quechihualtea inu oro ma iye mabestec? 
<span class="verse" id="MT23_18">18&#160;</span>Hua nenquejtoa que tlö canajyeca tlajurörus por inu ajtöl, amo tli quejtusneque; cache tlö tlajurörus por inu bentle tli ipanca ajtöl, quepea que quecumplirus. 
<span class="verse" id="MT23_19">19&#160;</span>¡Nenixcocoxcötzetzi lalebes! Pues ¿cötlaja cache importönte? ¿Yaja bentle, o noso yaja ajtöl que yaja quechihualtea bentle ma iye mabestec? 
<span class="verse" id="MT23_20">20&#160;</span>Pos öque tlajuröroa por inu ajtöl, quejurörojteca por yaja ajtöl, hua por noche tli ipanca yaja. 
<span class="verse" id="MT23_21">21&#160;</span>Hua öque beletes tlajurörus por teopantle, tlajurörojteca por yaja teopantle hua nuyejque por Deus öque chöntihua ijtec. 
<span class="verse" id="MT23_22">22&#160;</span>Hua öque tlajuröroa por elfecac, tlajurörojteca por tietrono de Deus, hua por yejuatzi öque yehualuteca ipa. </div>
<div class='p'>
<span class="verse" id="MT23_23">23&#160;</span>’¡Porube de nemejua, tlamachtiöneme de ley hua fariseos, que sa ume nemoxöyac! Pues hasta nenquenejnechecoa ca meyac cueröro inu majtlactle pörte tli nenquetiemacasque de nemoalfabieno hua eneldo hua cominos. Pero onca ocseque sösantle tli nemiechmandöroa inu ley tli cache importönte ica, que yaja ma xecchihuacö tlin melactec, hua ma xequemicnuejtacö giente, hua ma xomoneltocacö. Hua inu sösantle nenquecöhua sin que amo nenquechihua. Pues ica cuale ma xecchihuacö inu sösantle tli nenquechijtecate, pero cache lalebes conbenierebe xecchihuacö inu sösantle tli cache importönte. 
<span class="verse" id="MT23_24">24&#160;</span>Nencate nentlajtlayecönque tli nenixcocoxcötzetzi. Pues ca meyac cueröro quiename nenquetzetzeloa tli nencojcone para tlö quejtus amo de repiente amo quebicas sente söyulconetzi, ¡hua mientras hasta nenquetolutecate sente camello! </div>
<div class='p'>
<span class="verse" id="MT23_25">25&#160;</span>’¡Porube de nemejua, tlamachtiöneme hua fariseos, que sa ume nemoxöyac! Pues nenquechepöhua tli ca queyöhuajca de xoctle noso casfiela para ma niese cuöcualtzi. Pero de ca tlaijtec tienteca de sösantle petzoyutl. Pues nentlachteque hua amo nenquecontrolöroa nemotlaeliebeles, hua inu sösantle icaca quiename petzoyutl ijtec sente xoctle cuöcualtzi. 
<span class="verse" id="MT23_26">26&#160;</span>Fariseo ixcocoxque, xecchepöhua cachto tli ca tlaijtec de inu xoctle. Pues ejqueu nuyejque tli ca queyöhuac cuale mochepöhuas. </div>
<div class='p'>
<span class="verse" id="MT23_27">27&#160;</span>’¡Porube de nemejua, tlamachtiöneme hua fariseos, que sa ume nemoxöyac! Pues nencate quiename mejcöcoyocme yequistoque, que de ca pane melöhuac nejniese cualtzetzi, cache de ca tlaijtec tientecate de memeteme de mimejque hua de noche petzoyutl. 
<span class="verse" id="MT23_28">28&#160;</span>Ejqueu nencate nuyejque nemejua. De ca queyöhuac, de melöhuac nennejniese nenyecteque imixtla tlöca, pero de ca tlaijtec nenqepea ume nemoxöyac hua nenquepea meyac tlajtlacule. </div>
<div class='p'>
<span class="verse" id="MT23_29">29&#160;</span>’¡Porube de nemejua, tlamachtiöneme hua fariseos, que sa ume nemoxöyac! Pues nenquechejchihua mejcöcoyocme cualtzetzi para inu tlayulepantejque, hua nenqueyejyejcualtlölea inmejcöcoyocua de tli yecteque. 
<span class="verse" id="MT23_30">30&#160;</span>Hua nenquejtoa: “Tlö teyesquiöya ipa inun tunalte de tobiebetcöhua, amo tequenpaliebisquiöne cuöc quenmectejque inu tlayulepantejque”. 
<span class="verse" id="MT23_31">31&#160;</span>Ejqueu mismo sie nemejua nentlatestificöroa encuntra de nemejua mismo, pos nenquejtoa que nencate neninpelhua de inu niecate tli quenmejmectejque tlayulepantejque. 
<span class="verse" id="MT23_32">32&#160;</span>¡Nemejua nuyejque nenquecumplirusque lo que tli quenpoloöya nemobiebetcöhua de intlachihuales amo cuale! 
<span class="verse" id="MT23_33">33&#160;</span>¡Cuhuöme! ¡Tlöcaxenöchchcuhuöme! Abele nenmöquisasque pues cuöc Deus nemiechjuscörusque nenyösque miero tlecale. 
<span class="verse" id="MT23_34">34&#160;</span>Ca inu, xequejtacö, que naja nequentitlane ca nemejua tlayulepantejque, hua tlajmatque, hua tlamachtiöneme. Seque de yejua nenquenmejmectisque hua nenquencoruspelusque, hua seque de yejua nenquenbitequesque ipa nemoteopancucone, hua nenquentepotztocasque, hua cuöc quisasque de sente puieblo nenquentepotztocasque hasta ipa ocsente puieblo. 
<span class="verse" id="MT23_35">35&#160;</span>Ejqueu nenyesque nentlajtlaculteque de inmequeles de innochtie yecteque tli omejmejque ipan tlöltecpactle, desde imequeles de inu tlöcatl yectec Abel, hasta imequeles de Zacarías, iconie Berequías, öque nenquemectejque entre teopantle hua ajtöl. 
<span class="verse" id="MT23_36">36&#160;</span>De melöhuac nemiechelfea que noche inu tlajtlacule huölös nemopa nemejua tli öxö nennentecate. </div>
<div class='s'>Jesús ochucoac por inu ciudad de Jerusalén </div>
<div class='p'>
<span class="verse" id="MT23_37">37&#160;</span>’¡Ay, Jerusalén, Jerusalén, que tequenmejmectea tlayulepantejque hua tequentecaltea tli Deus quentitlanque ca taja! ¡Meyacpa onecnec nequensentlölis tli neme mojtec, quiename sente piyolama quensentlölea ipelhua itzintla iajfetz, cache ayec onenquenejque! 
<span class="verse" id="MT23_38">38&#160;</span>Xequejtacö, que Deus ayecmo chöntihuas nemotzölö, cache nemiechcöhualutiehuas. 
<span class="verse" id="MT23_39">39&#160;</span>Pues nemiechelfea que desde öxö ayecmo nenniechejtasque hasta senamo nenquejtusque: “Ma tetieteochihuacö öque biloatz tietucöyupa Tlöcatzintle”.  </div>
<div class='psalmlabel' id='MT24_0'> 24</div>
<div class='s'>Jesús tlamachestejque que teopantle xexetunes </div>
<div class='p'>
<span class="verse" id="MT24_1">1&#160;</span>Hua oquixoac Jesús de ipan teopantle hua obiloac. Hua omopachojque tiemachtejcöhua, hua tieijtetejque inu calme hua tepönme de teopantle. 
<span class="verse" id="MT24_2">2&#160;</span>Hua onöhuatihuac yejuatzi, oquemelfejque: </div>
<div class='p'>―¿Nenquejta noche ini nönca? De melöhuac nemiechelfea, que amo mocöhuas tietetu ipa tietetu, tlöcamo noche yecxexetunes. </div>
<div class='s'>Sieñas tli mochihuatibe antes que tlames tlöltecpactle </div>
<div class='p'>
<span class="verse" id="MT24_3">3&#160;</span>Hua yejuatzi onetlöliluc ipa inu nieca tepietl de los Olivos. Omopachojque tietlac tiemachtejcöhua cuöc tiesiel. Otieyelfejque: </div>
<div class='p'>―Xetiechmolfele, ¿quiema mochihuas ini nönca sösantle? ¿Tli sieñas oyes cuöc tehualmobicas, hua cuöc tlames tlöltecpactle? </div>
<div class='p'>
<span class="verse" id="MT24_4">4&#160;</span>Onöhuatihuac Jesús, hua oquemelfejque: </div>
<div class='p'>―Xomotlachilicö majcamo öque nemiechcajcayöhua. 
<span class="verse" id="MT24_5">5&#160;</span>Pues huölösque meyactie notucöyupa. Quejtusque: “Naja necaca neCristo”. Pos quencajcayöhuasque meyactie. 
<span class="verse" id="MT24_6">6&#160;</span>Hua nenquecaquesque de guierras, hua tlapubelis de que oyes guierra. Xequejtacö noso majcamo xomotequepachucö, porque ejqueu quepea que mochihuas. Pero ayemo tlames tlöltecpactle. 
<span class="verse" id="MT24_7">7&#160;</span>Pos majcoques nación cuntra nación, hua igiente de sente rey cuntra igiente de ocsente rey, hua oyes öpestle, hua tlaolines ca nobeyo. 
<span class="verse" id="MT24_8">8&#160;</span>Ca ini nönca sösantle piehuas tiecoco tietunie. </div>
<div class='p'>
<span class="verse" id="MT24_9">9&#160;</span>’Yecuöquenu giente nemiechtiemöctisque ipa tietunie tiecoco, hua nemiechmejmectisque. Hua giente de noche naciones nemiechtlajyelejtasque por nopampa. 
<span class="verse" id="MT24_10">10&#160;</span>Yecuöquenu meyactie betzesque ipa tlajtlacule hua ayecmo moneltocasque. Motejtiemöctisque entre yejua, hua motlötlajyelejtasque entre yejua. 
<span class="verse" id="MT24_11">11&#160;</span>Hua huölösque meyactie tli quejtusque que cate tlayulepantejque de Deus mös amo melöhuac, hua quencajcayöhuasque meyactie. 
<span class="verse" id="MT24_12">12&#160;</span>Hua momeyaquelis tlajtlacule, hua por inu meyactie ayecmo motlasojtlasque lalebes. 
<span class="verse" id="MT24_13">13&#160;</span>Pero öque quexicus hasta ca cöne tlames, yaja inu momöquextis. 
<span class="verse" id="MT24_14">14&#160;</span>Hua ini nönca cuale tlamachestelestle de quiene Deus tlamandöruro monunutzas ipa noche tlöltecpactle, hua giente de noche naciones quecaquesque. Yecuöquenu tlames tlöltecpactle. </div>
<div class='p'>
<span class="verse" id="MT24_15">15&#160;</span>’Ejqueu noso nenquejtasque inu tli san petzotec tlaxexetotzas hua moquetzas ipa löcor yectec. Inu tlayulepante Daniel otlajtlajto de inu tli san petzotec. ―Öque quetlajtultea ömatl ma casojcömate.― 
<span class="verse" id="MT24_16">16&#160;</span>Cuöquenuju quiejquech yesque ipa Judea ma cholucö hasta ipa tepieme. 
<span class="verse" id="MT24_17">17&#160;</span>Öque iyes icpac cale majcamo temo para quequextiti canajyetla de tli quepea pa ichö. 
<span class="verse" id="MT24_18">18&#160;</span>Öque iyes ca caltienco majcamo mocuepa ca ichö para cönati ipelesol. 
<span class="verse" id="MT24_19">19&#160;</span>¡Ay, porubejte quiejquech tli uutzte hua tli tlajtlabepöjtecate ipa inu niecate tunalte! 
<span class="verse" id="MT24_20">20&#160;</span>Xomotlajtlötlajticö, noso, que majcamo xecpeacö que nenchojcholusque ipa mietztle cuöc cache siehua nimpor ipan söbron tunale cuöc tosiebea. 
<span class="verse" id="MT24_21">21&#160;</span>Pues entunses iyes meyac tietunie, tli ayec omochi desde ca opie tlöltecpactle hasta öxö, nimpor ayecmo quiema mochihuas ocsajpa. 
<span class="verse" id="MT24_22">22&#160;</span>Tlö quejtus inu tiempo amo mochihuane tzitzequetzi, nion sente tlöcatl amo momöquextisquiöne. Pero por impampa yejua tli Deus quemixpejpenque, inu nieca tiempo mochihuas tzitzequetzi. 
<span class="verse" id="MT24_23">23&#160;</span>Cuöquenuju, tlö quejtus canajyeca nemiechelfis: “Xequejtacö, nönca Cristo”, o noso: “Necö oncönca”, amo xomoneltocacö. 
<span class="verse" id="MT24_24">24&#160;</span>Pos majcoquesque Cristos hua tlayulepantejque tli amo de melöhuac. Quechihuasque meyactie sieñas hua tietzöbeme bejbeye, que hasta cöso quencajcayöhuasque giente tli Deus quemixpejpenque tlö cuale quencajcayöhuasquiöne. 
<span class="verse" id="MT24_25">25&#160;</span>Xequejtacö, ye nemiechelfea antes de que mochihuas. 
<span class="verse" id="MT24_26">26&#160;</span>Ejqueu, tlö cana nemiechelfisque: “Xequejtacö, Cristo iloac ca ompa cöne nionöque chönte”, amo xequisacö. Tlö nemiechelfea: “Xequejtacö necö iloac ijtec cuörto de nönca cale”, amo xomoneltocacö. 
<span class="verse" id="MT24_27">27&#160;</span>Pues quieme cuöc tlapetlöne ca cöneca quisa tunale hua onniestebetze hasta cöneca calaque tunale, ejqueu nuyejque cuale mojtas ca nobeyo cuöc nehuölös naja öque onochi netlöcatl. 
<span class="verse" id="MT24_28">28&#160;</span>Cöne beletes iyes cuierpo mejque ompa mosentlölisque tzopilume. </div>
<div class='s'>Jesús oque nechihualuc tlöcatl hualiloas ocsajpa </div>
<div class='p'>
<span class="verse" id="MT24_29">29&#160;</span>’Hua nima sötiepa de ini nönca tiecoco tietunie tli oyes ipa inu niecate tunalte, tunale tlajtlayöhuas, hua mietztle ayecmo mietztunas. Sitlalte betzesque de elfecac, hua inu sösantle checöhuac de elfecac muolinisque. 
<span class="verse" id="MT24_30">30&#160;</span>Yecuöquenu nieses sente sieñas: naja öque onochi netlöcatl nenieses ipa elfecac. Entunses chojchucasque giente de noche tribus hua naciones, hua niechejtasque cuöc naja öque onochi netlöcatl nehuölös ipa mextle de elfecac, ca checöhualestle hua meyac tlaniextelestle de coluria. 
<span class="verse" id="MT24_31">31&#160;</span>Hua necualentitlanes noöngeles ca sente bieye tlapitzalestle, hua quensentlölisque noche giente tli naja nequemixpejpe, de ca nobeyo desde cöne ipiejyo elfecac hua tlöltecpactle hasta cöne itlamejyo. </div>
<div class='s'>Ejiemplo de icox cuabetl </div>
<div class='p'>
<span class="verse" id="MT24_32">32&#160;</span>’Itech icox cuabetl xectzecucö sente ejiemplo. Cuöc ye selea imömöyo, hua ye itzmoline, nenquemate que ye asequi xupantla. 
<span class="verse" id="MT24_33">33&#160;</span>Ejqueu nuyejque nemejua, cuöc nenquejtasque noche ini nönca sösantle, xecmatecö que ye aseco tiempo hua que ye nemotlanca. 
<span class="verse" id="MT24_34">34&#160;</span>Melöhuac nemiechelfea, amo mequesque innochtie giente <a href='#FN6' epub:type='noteref' class='noteref'>*</a>tli öxö nentecate hasta senamo mochihuas ini nönca sösantle. 
<span class="verse" id="MT24_35">35&#160;</span>Elfecac hua tlöltecpactle tlamesque, cache notlajtul amo tlames. </div>
<div class='s'>Amo tecmate tlin ura hualiloas Tlöcatzintle </div>
<div class='p'>
<span class="verse" id="MT24_36">36&#160;</span>’Cache de inu nieca tunale hua inu ura nionöque amo quemate. Amo quemajmate öngeles de elfecac, nimpor amo quemate tieConietzi, tlöcamo solamiente quematihua Tajtle. 
<span class="verse" id="MT24_37">37&#160;</span>Hua quieme oyeya pan tunalte de Noé, ejqueu iyes cuöc nehuölös naja que onochi netlöcatl. 
<span class="verse" id="MT24_38">38&#160;</span>Pues ipa inu tunalte antes de inu ötiemelestle, giente tlajtlacuajtaya hua cojconitaya. Mososohuajtejtaya hua monajnömectejtaya. Ejqueu oquechijtaya hasta ipa inun tunale cuöc ocalac Noé ijtec inu börcobiebe itucö örca. 
<span class="verse" id="MT24_39">39&#160;</span>Hua amo omomacaque cuienta hasta senamo ohuöla ötzintle hua oquenbicac innochtie. Ejqueu mismo iyes cuöc nehuölös naja que onochi netlöcatl. 
<span class="verse" id="MT24_40">40&#160;</span>Cuöquenu yesque unte tlöca ipan caltientle. Sente quebicasque sa de repiente, hua ocsente quecöjtiehuasque. 
<span class="verse" id="MT24_41">41&#160;</span>Unte sohuame testasque ipa sente molino. Sente quebicasque, hua ocsente quecöjtiehuasque. 
<span class="verse" id="MT24_42">42&#160;</span>Xetlachixtacö noso, porque amo nenquemate tlin tunale hualiloas nemoTlöcatzintle. 
<span class="verse" id="MT24_43">43&#160;</span>Pero xecmatecö ini nönca, que tlö chöne quematene tlin ura ca yohuale huölös ichtejque, tlaixutejtasquea, hua amo quecöhuasquea ma calaque ichtejque ipa ichö. 
<span class="verse" id="MT24_44">44&#160;</span>Hua por inu, nuyejque nemejua xeyecö listos, porque naja que onochi netlöcatl nehuölös cuöc nemejua amo nenquepensörusque. </div>
<div class='s'>Tlatequepanojque de confiönsa hua tli amo cualteque </div>
<div class='p'>
<span class="verse" id="MT24_45">45&#160;</span>’¿Öquenu noso ica tlatequepano tlajmatque hua de confiönsa, que itieco quencargörfe ichö para ma quentlacualte noche giente ipa ura? 
<span class="verse" id="MT24_46">46&#160;</span>Cuale icnupel inu nieca tlatequepano, tlö itieco cuöc huölös queniextiqui quechijteca ejqueu. 
<span class="verse" id="MT24_47">47&#160;</span>Melöhuac nemiechelfea, itieco quetlölis ma tlamandöro ipa noche tli ihuöxca. 
<span class="verse" id="MT24_48">48&#160;</span>Pero beles inu nieca tlatequepano amo cualtec iyes, hua quejtus ipa iyulo: “Notieco bejcöbe para huölös”. 
<span class="verse" id="MT24_49">49&#160;</span>Beles piehuas quenmaltratörus ocseque tlatequepanojque, hua tlatlacuös hua conis ca tlöhuöncötzetzi. 
<span class="verse" id="MT24_50">50&#160;</span>Huölös itieco de inu nieca tlatequepano ipan tunale cuöc yaja amo quechea, hua tlin ura amo quemate. 
<span class="verse" id="MT24_51">51&#160;</span>Yecuöquenu quetlajcoteques, hua quetlölis inca tli ume inxöyac. Ompa chojchucasque hua motlantesesque.  </div>
<div class='psalmlabel' id='MT25_0'> 25</div>
<div class='s'>Cuiento de majtlactle sehuantotu </div>
<div class='p'>
<span class="verse" id="MT25_1">1&#160;</span>’Quiene Deus tlamandörurus ejqueyi iyes. Iyes quiename majtlactle sehuantotu ipa sente nesohuajtiluyo, que cara sente quepeaya sente tlöbile. Yejua oquisque para quenömequeto montle. 
<span class="verse" id="MT25_2">2&#160;</span>Hua möcuiltie de yejua oyejyeya tuntojte, hua möcuiltie tlajmatque. 
<span class="verse" id="MT25_3">3&#160;</span>Tli oyejyeya tuntojte ocönque intlöbil, pero amo oquecueque asiete. 
<span class="verse" id="MT25_4">4&#160;</span>Pero tli tlajmatque oquecueque asiete ijtec potieyacucone nuyejque ca intlöbil. 
<span class="verse" id="MT25_5">5&#160;</span>Hua omochi que obejcö montle, hua ocojcochtaque innochtie. 
<span class="verse" id="MT25_6">6&#160;</span>Hua quieme ca tlajco yohuac ocaquestec tzajtzelestle: “¡Xequejtacö biloatz montle! ¡Xequisacö xetienömequete!” 
<span class="verse" id="MT25_7">7&#160;</span>Yecuöquenu innochtie inu niecate sehuantotu omiejque, hua oquenxutlaltejque intlöbil. 
<span class="verse" id="MT25_8">8&#160;</span>Hua inu tuntojte oquemelfejque tli tlajmatque: “Xetiechmacacö de nemoasiete, ipampa totlöbil ye sesiebe”. 
<span class="verse" id="MT25_9">9&#160;</span>Cache tli tlajmatque onöhuatque, oquejtojque: “Amo nemiechmacasque, amo cana de repiente tiechpolus tejua hua nemejua nuyejque. Xeyöcö cöne monamaca, hua xomocubicö asiete”. 
<span class="verse" id="MT25_10">10&#160;</span>Hua mientras yejua uyajque oquecoato, ohuöla montle. Hua tli ye oyejyeya listas ocalajque ca yaja ipa nesohuajtiluyo. Hua omotzac pobielta. 
<span class="verse" id="MT25_11">11&#160;</span>Hua sötiepa ohuölajque nuyejque inu ocseque sehuantotu. Oquejtojque: “Tlöcatzintle, Tlöcatzintle, xetiechmotlaijtlapolfele”. 
<span class="verse" id="MT25_12">12&#160;</span>Cache onöhuat yaja, oquejto: “Melöhuac nemiechelfea, amo nemiechixomate”. </div>
<div class='p'>
<span class="verse" id="MT25_13">13&#160;</span>’Por inu, nemejua xetlachixtacö, ipampa amo nenquemate tlin tunale hua tlin ura nehuölös. </div>
<div class='s'>Cuiento de tlöcatl tli quetiemacac tomi ca itlatequepanojua </div>
<div class='p'>
<span class="verse" id="MT25_14">14&#160;</span>’Pues icaca quiename sente tlöcatl que uya ipa ocsente tlöle. Hua oquennutz itlatequepanojua, hua oquenmötejtie tli ihuöxca. 
<span class="verse" id="MT25_15">15&#160;</span>Hua sente oquemacac cincuenta mil pieso, hua ocsente oquemacac veinte mil pieso, hua ocsente oquemacac diez mil pieso. Oquenmacac san quiene ca yejua beleteya para quechihuasque negocio. Hua oquis ipa ibiöje. 
<span class="verse" id="MT25_16">16&#160;</span>Hua sa nima öque oqueselec cincuenta mil pieso uya, hua oquetlatlöniltelito, hua oquentlönele impa ocseque cincuenta mil pieso. 
<span class="verse" id="MT25_17">17&#160;</span>Hua ejqueu nuyejque öque queselec veinte mil, oquetlö nuyejque yaja ocseque veinte mil. 
<span class="verse" id="MT25_18">18&#160;</span>Cache öque oqueselec sa diez mil, uya hua otlatatacac ipan tlöle, hua ompa oquejyö inu tomi de itieco. 
<span class="verse" id="MT25_19">19&#160;</span>Hua sötiepa de meyac tiempo, ohuöla intieco de inu niecate tlatequepanojque. Oquennutz, hua oquechi cuienta ca yejua. 
<span class="verse" id="MT25_20">20&#160;</span>Hua cuöc oaseco öque oquesele cincuenta mil pieso, oquehualecac ocseque cincuenta mil pieso. Oquejto: “Tlöcatzintle, cincuenta mil pieso teniechmomöctele. Xomojtele necö ocseque cincuenta mil pieso onectlö ica yejua”. 
<span class="verse" id="MT25_21">21&#160;</span>Hua itieco oquelfe: “Cuale otecchi. Taja teca tecuale tlatequepano hua teca de confiönsa. Teniechmoströrfe que teca de confiönsa ca tli sa nönöjtetzi; öxö temetztlölis para ma xetlamandöro ipa meyac sösantle. Öxö xecpea inu pöquelestle de motieco”. 
<span class="verse" id="MT25_22">22&#160;</span>Hua cuöc oaseco nuyejque öque ocasec veinte mil pieso, oquejto: “Tlöcatzintle, veinte mil pieso teniechmomöctele. Xomojtele necö ocseque veinte mil pieso onectlö ica yejua”. 
<span class="verse" id="MT25_23">23&#160;</span>Itieco oquelfe: “Cuale otecchi. Taja teca tecuale tlatequepano hua teca de confiönsa. Teniechmoströrfe que teca de confiönsa ca tli sa nönöjtetzi. Öxö temetztlölis para ma xetlamandöro ipa meyac sösantle. Öxö xecpea inu pöquelestle de motieco”. 
<span class="verse" id="MT25_24">24&#160;</span>Hua cuöc oaseco nuyejque öque queselec sa diez mil pieso, oquejto: “Tlöcatzintle, temetzmixomachele que tejuatzi tomobetzteca tetlöcatl que amo temetzmotlöocoltelea, hua que tomocuejcuelea tli amo tomotlapexquele, hua tomotlapexquelea cöne amo tomotlatuquele. 
<span class="verse" id="MT25_25">25&#160;</span>Ejqueu onomajte, hua oneya, hua onequejyö inu diez mil pieso ijtec tlöle. Öxö necönca tli mohuöxcatzi”. 
<span class="verse" id="MT25_26">26&#160;</span>Pero onöhuat itieco, oquelfe: “Amo cuale moyulo hua tetlatzejque lalebes. Amo tecuale tlatequepano. Tecmajtaya que nejcuejcue cöne amo nepexcac hua que nepexca cöne amo onetlatucac. 
<span class="verse" id="MT25_27">27&#160;</span>Por inu conbenierebeya siquiera tectiemacas notomi inca giente ipa bönco. Pues ejqueu cuöc onehuöla naja, necönane tli nohuöxca siquiera ca tli ye otequet”. 
<span class="verse" id="MT25_28">28&#160;</span>Hua oquemelfe itlatequepanojua: “Xejcuejcuelicö noso inu diez mil pieso, hua xecmacacö öque quepea cien mil pieso. 
<span class="verse" id="MT25_29">29&#160;</span>Ipampa öque quepea, quemacasque, hua quepeas cache lalebes meyac. Cache öque amo quepea, quecuejcuelisque hasta inu tepetzi tli oc quepea. 
<span class="verse" id="MT25_30">30&#160;</span>Hua inu tli amo cuale tlatequepano, xectlajcalicö ca queyöhuac pa tlajtlayohuaquelestle. Ompa chojchucasque hua motlantesesque. </div>
<div class='s'>Cuiento de calnielojte hua chibojte </div>
<div class='p'>
<span class="verse" id="MT25_31">31&#160;</span>’Hua cuöc naja que onochi netlöcatl nehuölös ca notlaniexteles, ca tiehua noche öngeles, yecuöquenu notlölis ipa notrono. 
<span class="verse" id="MT25_32">32&#160;</span>Hua nixtla mosentlölisque noche naciones hua nequennencuaxelus de intzölö de yejua, quieme calnielojpexque quennencuaxeloa calnielojte ca quieme hua chibojte ca ocsie löro. 
<span class="verse" id="MT25_33">33&#160;</span>Hua calnielojte quentlölis ca möyecömpa, hua chibojte ca rabiescopa. 
<span class="verse" id="MT25_34">34&#160;</span>Yecuöquenu inu rey quemelfis tli yesque ca möyecömpa: “Xehuölöcö, nemejua tli nemiechteochihualo noTajtzi. Xomohuöxcaticö ini nönca reino tli ye moyecchijteca para nemejua desde cuöc omochejchi tlöltecpactle. 
<span class="verse" id="MT25_35">35&#160;</span>Ipampa cuöc naja neteosebeya, nenniechtlamacaque. Cuöc noömequeya, nenniechötliltejque. Amo necpeaya cöne neyes, hua nenniechcalutejque. 
<span class="verse" id="MT25_36">36&#160;</span>Niechpoloöya notlaquie, hua nenniechtlaquentejque. Nococoöya, hua nenniechtlajpaluto. Oneyeya ipan cörsel, hua nenniechejtato”. 
<span class="verse" id="MT25_37">37&#160;</span>Yecuöquenu inu yecteque nöhuatesque, quejtusque: “Tlöcatzintle, ¿quiema temetzmojtelejque tomoteosebitiöya, hua temetzmotlamaquelejque? O noso ¿quiema tomoömequitejtenemeya hua temetzmoötliltelejque? 
<span class="verse" id="MT25_38">38&#160;</span>Hua ¿quiema amo tomopeliöya cöne tomobetztasquea, hua temetzmocalutelejque? O noso ¿quiema metzmopolfiöya motlaquientzi. hua temetzmotlaquentelejque? 
<span class="verse" id="MT25_39">39&#160;</span>O noso ¿quiema tomococojtzinoöya, o noso tomobetztaya ipan cörsel, hua otemetzmojtelito?” 
<span class="verse" id="MT25_40">40&#160;</span>Hua nöhuates rey, hua quemelfis: “Melöhuac nemiechelfea que cuöc nenquechibelejque ejqueu sente de ini nöncate nocnihua, mös tzitzequetzi, naja nenniechchibelejque”. 
<span class="verse" id="MT25_41">41&#160;</span>Yecuöquenu quemelfis nuyejque tli yesque ca irabiescopa: “Xomonencuaxelucö de naja, tlabejbicalteme. Xeyöcö ijtec tletzintle tli xutlateca nochepa tli tlachejchijtle para Diöblo hua para iöngeles. 
<span class="verse" id="MT25_42">42&#160;</span>Ipampa cuöc neteosebeya, amo nenniechtlamacaque. Cuöc noömequeya, amo nenniechötliltejque. 
<span class="verse" id="MT25_43">43&#160;</span>Amo necpeaya cöne neyas, pero amo nenniechcalutejque. Oniechpoloöya notlaquie, pero amo nenniechtlaquentejque. Onococoöya, hua neyeya ipan cörsel, hua amo nenniechtlajpaluto”. 
<span class="verse" id="MT25_44">44&#160;</span>Yecuöquenu yejua quenönquelisque, quejtusque: “Tlöcatzintle, ¿quiema temetzmojtelejque temoöpesmequitejtenemeya, noso tomoömequitejtenemeya, noso amo tomopiliöya cöne tomobetztasquea, noso metzmopolfiöya motlaquientzi, noso tomococojtzino, noso tomobetztaya ipan cörsel, hua amo temetzmotequepanelfejque?”. 
<span class="verse" id="MT25_45">45&#160;</span>Yecuöquenu quennönquelis, quejtus: “Melöhuac nemiechelfea que cuöc amo nenquechijque ca sente de ini nöncate tzequetzetzi, naja amo nenniechchibelejque”. 
<span class="verse" id="MT25_46">46&#160;</span>Hua inu niecate yösque para mocastecörusque nochepa, hua tli yecteque calaquesque cöne nemesque nochepa.  </div>
<div class='psalmlabel' id='MT26_0'> 26</div>
<div class='s'>Quetiemoöya maniera quiene tiemectisque Jesús </div>
<div class='p'>
<span class="verse" id="MT26_1">1&#160;</span>Hua omochi que cuöc otlamoac Jesús de noche ini nöncate tlajtulme, oquemelfejque tiemachtejcöhua: </div>
<div class='p'>
<span class="verse" id="MT26_2">2&#160;</span>―Ye nenquemate que sötiepa de ume tunale mochihua pöscua yelfetl, hua naja tli onochi netlöcatl niechtiemöctisque para ma niechcoruspelucö. </div>
<div class='p'>
<span class="verse" id="MT26_3">3&#160;</span>Yecuöquenu jefes de teopexcötzetzi hua biebentzetzi de inu puieblo omosentlölejque ipan pötio de palacio de tlajtojcöteopexque, öque itucö Caifás. 
<span class="verse" id="MT26_4">4&#160;</span>Hua omotlajtulmacaque para tieasesque Jesús ca möñas hua tiemectisque. 
<span class="verse" id="MT26_5">5&#160;</span>Hua quejtoöya: </div>
<div class='p'>―Amo tecasesque Jesús ipa yelfetl, para majcamo chöchalönecö giente. </div>
<div class='s'>Sente sohuatl quemejmelo pajtle ajfeyoc ipa tietzonteco Jesús </div>
<div class='p'>
<span class="verse" id="MT26_6">6&#160;</span>Hua Jesús iloaya ipa puieblo de Betania ipa ichö Semu öque sa söhuayo oyeya. 
<span class="verse" id="MT26_7">7&#160;</span>Ohuöla tietlac sente sohuatl. Quehualecaya sente potixajconetzi de alabastro tli quepeaya pajtle ajfeyoc tli lalebes pateyo. Oquemejmelo pajtle ipa tietzonteco yejuatzi mientras tlacualutaya. 
<span class="verse" id="MT26_8">8&#160;</span>Cuöc oquejtaque tiemachtejcöhua, ocuajcualönque. Oquejtojque: </div>
<div class='p'>―¿Tli para niempolebe ini nönca? 
<span class="verse" id="MT26_9">9&#160;</span>Pues cuale monamacasquea ica pateyo, hua cuale moxiexeloöne ca tli porubejte. </div>
<div class='p'>
<span class="verse" id="MT26_10">10&#160;</span>Pero Jesús nemacuc cuienta de tli quejtojque, hua oquemelfejque: </div>
<div class='p'>―¿Tlica nenquepasoloa ini nönca sohuatl? Ara ca cuale tli niechchibelico. 
<span class="verse" id="MT26_11">11&#160;</span>Nochepa nenquenpea tli porubejte nemotzölö, cache naja amo nochepa nenniechpeasque. 
<span class="verse" id="MT26_12">12&#160;</span>Hua tlö quetlölele inu pajtle ajfeyoc ipa nocuierpo, pos oquechi para cuöc notlölpachus. 
<span class="verse" id="MT26_13">13&#160;</span>Melöhuac nemiechelfea, que cöne beletes tlanunutzasque de ini nönca cuale tlamachestelestle ipa noche tlöltecpactle, nuyejque ini nönca lo que tli oquechi ini sohuatl mojtus, para que giente quelnömequesque de yaja. </div>
<div class='s'>Judas carreglöro para tieantrecörus Jesús </div>
<div class='p'>
<span class="verse" id="MT26_14">14&#160;</span>Entunses sente de inu majtlactle huan ume tiemachtejcöhua, que itucö Judas Iscariote, uya inca jefes de teopexcötzetzi. 
<span class="verse" id="MT26_15">15&#160;</span>Hua oquemelfe: </div>
<div class='p'>―¿Tli nenqueneque nenniechmacasque, hua naja nectiemacas ca nemejua? </div>
<div class='p'>Hua yejua quepesörfejque treinta monedas de plöta. 
<span class="verse" id="MT26_16">16&#160;</span>Hua desde cuöquenu quetiemoöya quiene ca tieantrecöruti. </div>
<div class='s'>Jesús ocualuc sölúltimo cena </div>
<div class='p'>
<span class="verse" id="MT26_17">17&#160;</span>Hua ipa primiero tunale de yelfetl de pöntzi sin levadura, ohuölajque tiemachtejcöhua tieca Jesús. Otieyelfejque: </div>
<div class='p'>―¿Cöne tomonequitea ma tetlapreparörucö para tomocualtis inu tlacuale de pöscua? </div>
<div class='p'>
<span class="verse" id="MT26_18">18&#160;</span>Hua oquejtojque: </div>
<div class='p'>―Xeyöcö ipa puieblo ica sente tlöcatl tli ompa nenqueniextisque, hua xequelficö: “Maestro quejtulo: Ye aseco noura. Ipa mochö necchihuas inu pöscua yelfetl ca tiehua nomachtejcöhua”. </div>
<div class='p'>
<span class="verse" id="MT26_19">19&#160;</span>Hua tiemachtejcöhua oquechijque quiene Jesús oquennahuatejque, hua otlapreparörojque para pöscua. </div>
<div class='p'>
<span class="verse" id="MT26_20">20&#160;</span>Hua cuöc ye oyeya ca ye yohuac, yehualutaya itlac miesa inca inu majtlactle huan ume tiemachtejcöhua. 
<span class="verse" id="MT26_21">21&#160;</span>Hua cuöc ye tlajtlacualutaya, oquejtojque: </div>
<div class='p'>―Melöhuac nemiechelfea que sente de nemejua niechantrecöruti. </div>
<div class='p'>
<span class="verse" id="MT26_22">22&#160;</span>Yecuöquenu yejua ocaseque meyac tequepachule, hua opiejque tieyelfiöya cara sesen tlöcatl: </div>
<div class='p'>―¿Beles naja, Tlöcatzintle? </div>
<div class='p'>
<span class="verse" id="MT26_23">23&#160;</span>Yejuatzi onöhuatihuac, oquemelfejque: </div>
<div class='p'>―Öque quecalaquis imö ca naja ijtec nocasfiela, yaja inu niechantrecörus. 
<span class="verse" id="MT26_24">24&#160;</span>Naja que onochi netlöcatl nemeques, san quiene ca tlajcuelulpanca de naja. Pero, ¡porube de inu tlöcatl tli niechantrecörus naja que onochi netlöcatl! Cache cuale uyesquea para yaja ma ayec tlöcatene. </div>
<div class='p'>
<span class="verse" id="MT26_25">25&#160;</span>Yecuöquenu onöhuat Judas, öque tieantrecörusquea. Oquejto: </div>
<div class='p'>―¿Beles naja, noTiemachtejcötzi? </div>
<div class='p'>Oquelfejque: </div>
<div class='p'>―Taja ye tequejto. </div>
<div class='p'>
<span class="verse" id="MT26_26">26&#160;</span>Mientras tlajtlacualutaya, ocönque Jesús inu pöntzi hua oqueteochijque. Oquecojcotunque, hua oquenmacaque tiemachtejcöhua. Hua oquejtojque: </div>
<div class='p'>―Xecönacö, xejcuöcö. Nönca pöntzi <a href='#FN7' epub:type='noteref' class='noteref'>*</a>ica nocuierpo. </div>
<div class='p'>
<span class="verse" id="MT26_27">27&#160;</span>Yecuöquenu ocönque sente bölso, hua tietlasojcömacheliluc. Oquenmacaque, oquejtojque: </div>
<div class='p'>―Xeconicö de ini nönca nemonochtie. 
<span class="verse" id="MT26_28">28&#160;</span>Pues yaja ini *icaca noyeso. Nectiemaca para ma mochihua sente acuierdo entre Deus hua tlöca. Nocuierpo yesquisas impampa meyactie tlöca para ma moperdonöro intlajtlacul. 
<span class="verse" id="MT26_29">29&#160;</span>Pero nemiechelfea, que desde öxö ayecmo neconis iöyo de uvas hasta ipa inu nieca tunale cuöc ca tiehua nemejua neconis inu vino yancuec tli onca cöne tlamandöruruteca noTajtzi. </div>
<div class='s'>Jesús quelfejque Piero que yaja quejtus yexpa que amo tieixomate </div>
<div class='p'>
<span class="verse" id="MT26_30">30&#160;</span>Hua ocuejcuicoac sente cuicatelestle, hua oquejquixoatie bejbiloac ipa tepietl de los Olivos. 
<span class="verse" id="MT26_31">31&#160;</span>Yecuöquenu oquemelfejque Jesús: </div>
<div class='p'>―Noche nemejua nenbetzesque ipa tlajtlacule por nopampa ipa ini nönca yöhuale. Pos tlajcuelulpanca: </div>
<div class='q'>Necmectis calnielojpexque, </div>
<div class='q'>hua inu calnielojte tli quemixutea mocuasemanasque. </div>
<div class='m'>
<span class="verse" id="MT26_32">32&#160;</span>Pero sötiepa cuöc naja neyulebes, neyös delönte de nemejua hasta pa estado de Galilea. </div>
<div class='p'>
<span class="verse" id="MT26_33">33&#160;</span>Yecuöquenu onöhuat Piero, otieyelfe: </div>
<div class='p'>―Mös cana noche ocseque betzesque ipa tlajtlacule por mopampantzinco, pero naja ayec nebetzes. </div>
<div class='p'>
<span class="verse" id="MT26_34">34&#160;</span>Oquelfejque Jesús: </div>
<div class='p'>―Melöhuac temetzelfea que ipa nönca yohuale, antes tzajtzes canteliex, taja yexpa tequejtus que amo teniechixomate. </div>
<div class='p'>
<span class="verse" id="MT26_35">35&#160;</span>Otieyelfe Piero: </div>
<div class='p'>―Mösque quejtus nemeques ca tejuatzi, pero amo temetzmonegörfis. </div>
<div class='p'>Hua innochtie tiemachtejcöhua nuyejque oquejtoöya ejqueu. </div>
<div class='s'>Jesús netlötlajtiluc pa Getsemaní </div>
<div class='p'>
<span class="verse" id="MT26_36">36&#160;</span>Yecuöquenu hualiloac Jesús ca tiehua tiemachtejcöhua ipa locör itucö Getsemaní. Hua oquemelfejque: </div>
<div class='p'>―Xomotlölicö necö, mientras naja ma nebeya notlajtlötlajtite niepa. </div>
<div class='p'>
<span class="verse" id="MT26_37">37&#160;</span>Hua oquenbicaque Piero, ca tiehua inu unte ipelhua Zebedeo. Opiehualuc netequepachuluc, hua lalebes quiene oquechi tieyulo. 
<span class="verse" id="MT26_38">38&#160;</span>Yecuöquenu oquemelfejque: </div>
<div class='p'>―Lalebes meyac tequepachule quepea noölma, hasta sana nemequesneque. Xomocöhuacö necö, hua xetlachixtacö ca naja. </div>
<div class='p'>
<span class="verse" id="MT26_39">39&#160;</span>Entunses obiloac cache adelönte. Onepechtiecaluc hasta tlölpa, hua onetlajtlötlajtiluc. Oquejtojque: </div>
<div class='p'>―NoTajtzi, tlö quejtus cuale mochihuas, majcamo necpea que neconis ini nönca bolso de tietunie. Cache majcamo mochihua quiename naja necneque, tlöcamo quiename tejuatzi tomonequitea. </div>
<div class='p'>
<span class="verse" id="MT26_40">40&#160;</span>Hua ohualbiloac intlac tiemachtejcöhua, hua oquenniextiluco cojcochtaya. Quelfejque Piero: </div>
<div class='p'>―¿Quie abele nentlachixtaque ca naja nion sie ura? 
<span class="verse" id="MT26_41">41&#160;</span>Xetlachixtacö hua xomotlötlajticö, para amo nemiechyulmötocas Amo Cuale Tlöcatl. Melöhuac toyulo cuejcuesebe, cache tonacayo débil icaca. </div>
<div class='p'>
<span class="verse" id="MT26_42">42&#160;</span>Ocsajpa biloac, ca ujpa, hua onetlötlajtiluc. Oquejtojque: </div>
<div class='p'>―NoTajtzi, tlö abele iyös nönca tietunie sin que naja nepanus por yaja, pues ma mochihua tli motlanequelestzi. </div>
<div class='p'>
<span class="verse" id="MT26_43">43&#160;</span>Cuöc ohualiloac ocsajpa, oquenniextiluco cojcochtecate, porque lalebes cojcochesnequeya. 
<span class="verse" id="MT26_44">44&#160;</span>Hua oquencöjtiejque hua biloac ocsajpa onetlötlajtiluto ca yexpa. Ocsajpa oquejtojque mismo tlajtule. 
<span class="verse" id="MT26_45">45&#160;</span>Yecuöquenu ohualiloac intlac tiemachtejcöhua, hua oquemelfejque: </div>
<div class='p'>―Bieno. Pues a öxö xecojcochecö, hua xomosiebicö. Xequejtacö ye aseteca ura. Naja que onochi netlöcatl öxö niechantrecörusque inmöpa tlajtlaculteque tlöca. 
<span class="verse" id="MT26_46">46&#160;</span>Xemiehuacö hua teyabe. Ye ompabitz öque niechantrecörus. </div>
<div class='s'>Enemigos de Jesús tieaseque </div>
<div class='p'>
<span class="verse" id="MT26_47">47&#160;</span>Hua cuöc yejuatzi oc tlajtlajtulutaya, ye aseco Judas, sente de inu majtlactle huan ume tiemachtejcöhua. Ohuöla, hua ca yaja ohuölajque meyac tlöca ca espödas hua ca cuabetl. Huölajque porque jefes de teopexcötzetzi hua biebentzetzi de puieblo cualentitlanque. 
<span class="verse" id="MT26_48">48&#160;</span>Antes que Judas tieantrecörus, quemelfe inu tlöca de sente sieñas. Oquejto: </div>
<div class='p'>―Öque naja necpetzus, yaja inu icaca. Xecasecö. </div>
<div class='p'>
<span class="verse" id="MT26_49">49&#160;</span>Hua omopacho tietlac Jesús. Oquejto: </div>
<div class='p'>―Ma cuale xomobetzta, noTiemachtejcötzi. </div>
<div class='p'>Hua otiepetzo. 
<span class="verse" id="MT26_50">50&#160;</span>Hua Jesús oquelfejque: </div>
<div class='p'>―Amigo, ¿tli para tebitz? ¿Para tecchihuas ini nönca? </div>
<div class='p'>Yecuöquenu omopachojque, hua tieaseque Jesús, hua tiebicaque. 
<span class="verse" id="MT26_51">51&#160;</span>Pero sente de tli oyejyeya tieca Jesús omösu hua oquequexte iespöda. Conmacac sente itlatequepano de tlajtojcöteopexque. Pos quetejtequele inacas. 
<span class="verse" id="MT26_52">52&#160;</span>Yecuöquenu Jesús oquelfejque: </div>
<div class='p'>―Xejcuepa moespöda ipa ifunda. Pos tli case espöda para momagasque, ca espöda mejmequesque. 
<span class="verse" id="MT26_53">53&#160;</span>¿Quie beles amo tomomaca cuienta que mös niechquitzquejtecate nönca giente cuale notlötlajtis tieca noTajtzi, hua yejuatzi niechmacasque cache de majtlactle huan ume ejércitos de öngeles para ma niechpaliebicö? 
<span class="verse" id="MT26_54">54&#160;</span>Pero tlö ejqueu necchihuane, ¿quiene noso mochihuasquea lo que tli tlajcuelulpanca ipan teotlajtule, que ejqueyi quepea que mochihuas? </div>
<div class='p'>
<span class="verse" id="MT26_55">55&#160;</span>Entunses Jesús oquemelfejque giente: </div>
<div class='p'>―¿Nenhualiejque ca espödas hua ca cuabetl quieme cana cuntra sente ichtejque para nenniechasesque? Cara tunale notlöliöya nemiechmachtiöya ipan teopantle. Pos amo nenniechaseque. 
<span class="verse" id="MT26_56">56&#160;</span>Pero noche ini mochijteca para ma mochihua tli inu tlayulepantejque oquejcuelojque ipa teotlajtule. </div>
<div class='p'>Yecuöquenu noche tiemachtejcöhua tiecöjtiejque. Ochucholojque. </div>
<div class='s'>Tiebicaque Jesús ipa junta </div>
<div class='p'>
<span class="verse" id="MT26_57">57&#160;</span>Hua inu giente tli tieaseque Jesús tiebicaque itlac tlajtojcöteopexque itucö Caifás. Pa ichö mosentlölejque tlamachtiöneme de teotlajtule hua biebentzetzi. 
<span class="verse" id="MT26_58">58&#160;</span>Cache Piero tietocaya bejcateca hasta cöne pötio de ichö de tlajtojcöteopexque. Hua ocalac ca tlaijtec, hua ompa omotlöle ca yejua de guardia, para quejtas quiene ca tlames inu asunto. 
<span class="verse" id="MT26_59">59&#160;</span>Hua inu jefes de teopexcötzetzi, ca tiehua noche inu junta, quetiemoöya maniera de tietieyelfisque Jesús mös iyes por istlacatlajtule, hua ejqueu tiemectisque. 
<span class="verse" id="MT26_60">60&#160;</span>Pero amo yetla queniextiöya, mös meyactie hualaseya hua istacatlajtoöya. Pero sötiepa ohuölajque unte tlöca 
<span class="verse" id="MT26_61">61&#160;</span>que oquejtojque: </div>
<div class='p'>―Ini nönca tlöcatl oquejto: “Cuale necxexetunis tieteupa Deus, hua ipa yeye tunale ocsajpa necajcoques”. </div>
<div class='p'>
<span class="verse" id="MT26_62">62&#160;</span>Entunses omoquetztequis tlajtojcöteopexque. Otieyelfe: </div>
<div class='p'>―Pos ¿amo yetla tenöhuates? ¿Tlin inu noso quemelöjcöpujtecate de taja? </div>
<div class='p'>
<span class="verse" id="MT26_63">63&#160;</span>Pero Jesús sa quetzacualoöya tiecamac. Tlajtojcöteopexque otieyelfe: </div>
<div class='p'>―Naja temetznahuatea tietucöyupantzinco Deus öque nemoa, xetiechelfe tlö taja tecaca teCristo, tieConie Deus. </div>
<div class='p'>
<span class="verse" id="MT26_64">64&#160;</span>Jesús oquelfejque: </div>
<div class='p'>―Ica melöhuac tli tequejto. Hua öxö nemiechelfea, que sötiepa de öxö nenquejtasque que naja öque onochi netlöcatl neyehuatas ca tiemöyecmö de Deus öque quepealo checöhualestle. Naja que onochi netlöcatl nehuölös de elfecac ipa mextle. </div>
<div class='p'>
<span class="verse" id="MT26_65">65&#160;</span>Yecuöquenu tlajtojcöteopexque oquetzotzomotz itzotzomajua. Oquejto: </div>
<div class='p'>―Ye ochecuatlajto cuntra Deus. ¿Tli para cache tecneque öque tiechmelöjcöpubelis? Öxö necö ye onenquecajque quiene checuatlajtoa cuntra Deus. 
<span class="verse" id="MT26_66">66&#160;</span>¿Tlin nenquejtoa? </div>
<div class='p'>Hua onöhuatque yejua, oquejtojque: </div>
<div class='p'>―Quemeresieroa ma meque. </div>
<div class='p'>
<span class="verse" id="MT26_67">67&#160;</span>Yecuöquenu ochejchaque ipa tiexöyac, hua tiemacaque checöhuac, hua ocseque tiecamatlajtlatzcuepuniöya. 
<span class="verse" id="MT26_68">68&#160;</span>Quejejtoöya: </div>
<div class='p'>―Xetiechyulepante, ya que taja teCristo. Xetiechelfe öquenu ometzmacac. </div>
<div class='s'>Piero oquejto que amo tieixomateya Jesús </div>
<div class='p'>
<span class="verse" id="MT26_69">69&#160;</span>Hua Piero oyeya ca queyöhuac pan pötio. Hua omopacho itlac sente sohuatl tlatequepano. Oquejto: </div>
<div class='p'>―Taja nuyejque oteyeya ca Jesús inu galileo. </div>
<div class='p'>
<span class="verse" id="MT26_70">70&#160;</span>Pero yaja oquenegöro imixtla innochtie. Oquejto: </div>
<div class='p'>―Amo necmate tli tequejtoa. </div>
<div class='p'>
<span class="verse" id="MT26_71">71&#160;</span>Hua cuöc yaja oquis ca ipan pobielta, ocsente sohuatl oquejtac, hua oquemelfe tli ompa oyejyeya: </div>
<div class='p'>―Ini nönca tlöcatl oyeya itlac Jesús de puieblo de Nazaret. </div>
<div class='p'>
<span class="verse" id="MT26_72">72&#160;</span>Hua ocsajpa oquenegöro ca juramento. Oquejto: </div>
<div class='p'>―Amo nequixomate inu tlöcatl. </div>
<div class='p'>
<span class="verse" id="MT26_73">73&#160;</span>Hua oc tepetzi sötiepa oaseco tli ca niepa oyejyeya, hua oquelfejque Piero: </div>
<div class='p'>―De melöhuac taja nuyejque tecaca de yejua, ipampa hasta ipa motlajtul teniese. </div>
<div class='p'>
<span class="verse" id="MT26_74">74&#160;</span>Yecuöquenu opie yaja motlabejbicalteya ica sie yaja. Oquejtoöya: </div>
<div class='p'>―¡Paltzinco! Amo nequixomate inu tlöcatl. </div>
<div class='p'>Hua sa nima otzajtzec canteliex. 
<span class="verse" id="MT26_75">75&#160;</span>Entunses Piero oquelnömec inu tlajtule de Jesús, que oquelfejque: “Antes tzajtzes canteliex yexpa tequejtus que amo teniechixomate”. Hua oquis ca queyöhuac, hua ochucac lalebes.  </div>
<div class='psalmlabel' id='MT27_0'> 27</div>
<div class='s'>Tieantrecöruto Jesús ca Pilöto </div>
<div class='p'>
<span class="verse" id="MT27_1">1&#160;</span>Hua cuöc ye ca ise cualco, noche jefes de teopexcötzetzi, ca tiehua biebentzetzi de puieblo, quetzontejque entre yejua quiene tiechibelisque Jesús para cuale tiemectisque. 
<span class="verse" id="MT27_2">2&#160;</span>Hua otieijilpejque hua otiebicaque otieantrecöruto ica Pilöto, öque oyeya cubernadur. </div>
<div class='s'>Judas omocucupötzmectito </div>
<div class='p'>
<span class="verse" id="MT27_3">3&#160;</span>Yecuöquenu Judas, öque ye tieantrecöro Jesús ca tieenemigos, oquejtac que ye tiecuntenörojque. Omoyulcuec de lo que tli oquechi, hua oquecuepato inu treinta monedas de plöta inca jefes de teopexcötzetzi hua biebentzetzi. 
<span class="verse" id="MT27_4">4&#160;</span>Oquejto: </div>
<div class='p'>―Naja ye onetlajtlaco onetieantrecöro para mecoas öque amo tlajtlacultec iloac. </div>
<div class='p'>Cache yejua oquejtojque: </div>
<div class='p'>―¿Tli tiechtequepachoa tejua? Metztocöroa taja tequejtas. </div>
<div class='p'>
<span class="verse" id="MT27_5">5&#160;</span>Hua oquetlölmutlac inu tomi hasta ijtec teopantle, hua oquis de ompau. Hua uya omocucupötzmectito. 
<span class="verse" id="MT27_6">6&#160;</span>Hua inu jefes de teopexcötzetzi ocönque inu tomi. Oquejtojque: </div>
<div class='p'>―Amo cuale tectlölisque ini tomi itzölö tomi de nönca teopantle, ipampa ica ipati de iyeso de sente tlöcatl tli meques. </div>
<div class='p'>
<span class="verse" id="MT27_7">7&#160;</span>Hua cuöc ye omotlajtulmacaque, oquecujque ca inu tomi sente tlöle de casfielajtiero, para ompa motlölpachusque inmimejcöhua de estranjieros. 
<span class="verse" id="MT27_8">8&#160;</span>Ipampaju omocuite inu nieca tlöle, Tlöle de Yestle. Hua ejqueu mocuitea hasta ipa ini nönca tunale. 
<span class="verse" id="MT27_9">9&#160;</span>Ejqueu omochi lo que tli omojto por icamacopa tlayulepante Jeremías, cuöc oquejto: “Hua ocaseque inu treinta monedas de plöta, ipati de inu tlöcatl tli seque de inu israelitas quetlölejque inu precio. 
<span class="verse" id="MT27_10">10&#160;</span>Hua oquetiemacaque inu tomi para oquecujque tlöle de casfielajtiero, san quiene oniechmandöro Tlöcatzintle”. </div>
<div class='s'>Jesús hua Pilöto </div>
<div class='p'>
<span class="verse" id="MT27_11">11&#160;</span>Hua Jesús iloaya ixtla cubernadur. Hua cubernadur tietlajtlane, otieyelfe: </div>
<div class='p'>―¿Taja terey de joriojte? </div>
<div class='p'>Hua Jesús oquelfejque: </div>
<div class='p'>―Ica melöhuac tli tequejtojteca. </div>
<div class='p'>
<span class="verse" id="MT27_12">12&#160;</span>Hua cuöc jefes de teopexcötzetzi hua biebentzetzi tietieyelfiöya, amo nöhuatihuaya. 
<span class="verse" id="MT27_13">13&#160;</span>Yecuöquenu Pilöto otieyelfe: </div>
<div class='p'>―¿Amo tejcaque que meyac sösantle quejtoa encuntra de taja? </div>
<div class='p'>
<span class="verse" id="MT27_14">14&#160;</span>Pero Jesús amo quenönquelejque nion sie tlajtule. Así es que inu cubernadur quetietzöbejtaya lalebes. </div>
<div class='p'>
<span class="verse" id="MT27_15">15&#160;</span>Hua ipa inun tunale de yelfetl, inu cubernadur quepeaya costumbre de que quecajcöhuaya sente prieso tli yejua quenequeya mocajcöhuas. 
<span class="verse" id="MT27_16">16&#160;</span>Hua cuöquenu ompa quepeaya sente prieso tzactaya lalebes motieniehuaya. Itucö oyeya <a href='#FN8' epub:type='noteref' class='noteref'>*</a>Jesús Barrabás. 
<span class="verse" id="MT27_17">17&#160;</span>Hua cuöc ye mosentlölejque meyac giente, oquemelfe Pilöto: </div>
<div class='p'>―¿Öquenu nenqueneque ma nejcajcöhua ca nemejua? ¿Yaja *Jesús Barrabás, o noso yaja Jesús öque giente quecuitea Cristo? </div>
<div class='p'>
<span class="verse" id="MT27_18">18&#160;</span>Pos yaja quemateya que por envidia tieantrecörojque. 
<span class="verse" id="MT27_19">19&#160;</span>Hua cuöc yaja oyehuataya ipa imiesa de tlajtojcötelestle, isohua oquetlatitlanele sente mensöje. Oquelfe: “Amo xomopile tli tomojtelis ca inu tlöcatl yectec. Porque öxö meyac tiecoco nopa omochi ipa nocochtiemequeles por tiepampa yejuatzi”. </div>
<div class='p'>
<span class="verse" id="MT27_20">20&#160;</span>Cache inu jefes de teopexcötzetzi ca tiehua biebentzetzi oquentlajtulmacaque giente para ma tlajtlanecö yaja Barrabás, hua ma tiemecticö Jesús. 
<span class="verse" id="MT27_21">21&#160;</span>Yecuöquenu onöhuat cubernadur, oquemelfe: </div>
<div class='p'>―¿Cötlaja de innehua nenqueneque ma nejcajcöhua? </div>
<div class='p'>Hua yejua oquejtojque: </div>
<div class='p'>―Yaja Barrabás. </div>
<div class='p'>
<span class="verse" id="MT27_22">22&#160;</span>Pilöto oquemelfe: </div>
<div class='p'>―¿Tli noso necchibelis inu Jesús öque giente quecuitea Cristo? </div>
<div class='p'>Oquelfejque innochtie: </div>
<div class='p'>―Ma mocoruspelo. </div>
<div class='p'>
<span class="verse" id="MT27_23">23&#160;</span>Hua yaja oquejto: </div>
<div class='p'>―¿Tlica? ¿Tli mal oquechi? </div>
<div class='p'>Cache yejua cache tzajtzajtzeya lalebes. Quejejtoöya: </div>
<div class='p'>―¡Ma mocoruspelo! </div>
<div class='p'>
<span class="verse" id="MT27_24">24&#160;</span>Hua cuöc oquejtac Pilöto que abele tli quechihuaya, antes cache yejua chöchalöneya, oquecuec ötzintle hua omomöpajpöc imixtla de inu giente. Oquejto: </div>
<div class='p'>―Amo tli tlajtlacule necpea naja de imequeles de ini nönca tlöcatl. Nemejua nemiechtocörus nenquejtasque. </div>
<div class='p'>
<span class="verse" id="MT27_25">25&#160;</span>Hua onöhuat noche puieblo, oquejtojque: </div>
<div class='p'>―Inu tlajtlacule por imequeles ma topa betze, hua impa topejpelhua. </div>
<div class='p'>
<span class="verse" id="MT27_26">26&#160;</span>Yecuöquenu oquencajcöbele yaja Barrabás. Hua oquemandörojque ma tiebitequecö Jesús, hua otieantrecöro para ma tiecoruspelucö. </div>
<div class='p'>
<span class="verse" id="MT27_27">27&#160;</span>Yecuöquenu soltörojte de cubernadur otiebicaque Jesús ipa pretorio noso palacio. Omosentlölejque ca yejuatzi innochtie soltörojte. 
<span class="verse" id="MT27_28">28&#160;</span>Hua tiexipetzojque, hua tietlölelejque sente tlaquentle chichiltec, quiename möquea reyes. 
<span class="verse" id="MT27_29">29&#160;</span>Quechejchijque sente coruna de betztle, oquetlölejque ipa tietzonteco. Sente uhuatl otiemöpiqueltejque ipa tiemöyecmö, quiename inu tlacutl tli cusöroa reyes cuöc tlamandöroa. Tieixtla motlancuöquetzaya. Tieca bejbiebetzcaya, quejejtoöya: </div>
<div class='p'>―¡Xeneme, Rey de joriojte! </div>
<div class='p'>
<span class="verse" id="MT27_30">30&#160;</span>Hua ochejchaque tiepa, hua ocaseque inu uhuatl, hua ica tiemacaya ipa tietzonteco. 
<span class="verse" id="MT27_31">31&#160;</span>Hua sötiepa de cuöc ye tieca opajpöjque, tiequextelejque inu tlaquentle. Entunses tietlaquentejque ca tietzotzomajua. Yecuöquenu tiebicaque para tiecoruspelutibe. </div>
<div class='s'>Jesús omecoac ipan corujtzi </div>
<div class='p'>
<span class="verse" id="MT27_32">32&#160;</span>Hua cuöc oquisque, oquenömejque sente tlöcatl de inu nación que itucö Cirene, hua itucöyu de inu tlöcatl oyeya Semu. Yaja inu nieca oquechihualtejque ma quebica tiecorujtzi Jesús. 
<span class="verse" id="MT27_33">33&#160;</span>Hua oaseto ipa sente locör que itucö Gólgota. Quejtusneque Locör de Mejcötzontecomatl. 
<span class="verse" id="MT27_34">34&#160;</span>Tiemacaque vino tli quenelultejque ca ichecheca ma conihua. Cache cuöc oquematque, amo oconihuac. </div>
<div class='p'>
<span class="verse" id="MT27_35">35&#160;</span>Hua sötiepa de cuöc ye tiecoruspelojque, oquexiexelojque tietlaquie, hua queriförojque. 
<span class="verse" id="MT27_36">36&#160;</span>Hua ompa omotlölejque tieixutejtaya. 
<span class="verse" id="MT27_37">37&#160;</span>Hua oquetlölejque ipan corujtzi ipa tiecuötecpac ini nönca tlajtule oquejtojtaya tli ipampa tiecoruspelojque: “YAJA INI NÖNCA JESÚS INU REY DE JORIOJTE”. </div>
<div class='p'>
<span class="verse" id="MT27_38">38&#160;</span>Hua quencoruspelojque nuyejque tiehua yejuatzi unte ichtejque, sente ca möyecömpa, hua ocsente ca rabiescopa. 
<span class="verse" id="MT27_39">39&#160;</span>Hua tli pajpanutöya, tiechecuaelfiöya. Mocuajcuayecachoöya. 
<span class="verse" id="MT27_40">40&#160;</span>Tieyelfiöya: </div>
<div class='p'>―¡Taja! Taja tequejto que tecxexetunis teopantle, hua ipa yeye tunale ocsajpa tecajcoques. Abier xomomöquexte sie taja. Tlö tecaca tetieConietzi Deus, xetemo de ipan corujtzi. </div>
<div class='p'>
<span class="verse" id="MT27_41">41&#160;</span>Pos ejqueu nuyejque inu jefes de teopexcötzetzi tieca opajpöjque. Molfiöya ca tiehua tlamachtiöneme de teotlajtule hua fariseos ca tiehua biebentzetzi, quejejtoöya: </div>
<div class='p'>
<span class="verse" id="MT27_42">42&#160;</span>―Ocseque quenmöquexte, pero sie yaja abele momöquextea. Nele yaja icaca Rey de Israel. Pues ma temo öxö de ipan corujtzi, hua toneltocasque ica yaja. 
<span class="verse" id="MT27_43">43&#160;</span>Nele moneltoca ca Deus. Deus ma quemöquexticö öxö tlö quetlasojtlalo. Pues yaja oquejto: “Naja necaca netieConie Deus”. </div>
<div class='p'>
<span class="verse" id="MT27_44">44&#160;</span>Nuyejque ejqueu tlimach tieyelfiöya inu ichtejque tli cojcoruspelcataya ca yejuatzi. </div>
<div class='p'>
<span class="verse" id="MT27_45">45&#160;</span>Hua desde ca pan tlajca otlayohuac ipa noche tlöltecpactle hasta senamo quemacac yeye ura. 
<span class="verse" id="MT27_46">46&#160;</span>Quieme ca pa yeye ura, otzajtzihuac Jesús checöhuac. Oquejtojque: </div>
<div class='p'>―Elí, Elí, ¿lama sabactani? ―Quejtusneque: NoTeotzi, noTeotzi, ¿tlica tomoxelojtzino de naja? </div>
<div class='p'>
<span class="verse" id="MT27_47">47&#160;</span>Cuöc oquecajque seque tli ompa ijcataya, quejtoöya: </div>
<div class='p'>―Ini nönca tlöcatl quenutza inu tlayulepante Elías. </div>
<div class='p'>
<span class="verse" id="MT27_48">48&#160;</span>Hua sa nima omomerö sente de yejua. Ucö sente sunectle hua oquepaltele ica pinögre. Oquetlöle ipa sente öcatl tiemacac ma conihua. 
<span class="verse" id="MT27_49">49&#160;</span>Hua inu ocseque quejtoöya: </div>
<div class='p'>―Xejcajcöhua, ma tequejtacö abier tlö yebitz Elías quemöquextiqui. </div>
<div class='p'>
<span class="verse" id="MT27_50">50&#160;</span>Pero Jesús ocsajpa tzajtzihuac checöhuac hua omecoac. </div>
<div class='p'>
<span class="verse" id="MT27_51">51&#160;</span>Hua necö inu cortina de teopantle otzomu. Opie desde tlacpac hasta ca tlölpa. Hua ontlaole, hua teme otlajtlapönque. 
<span class="verse" id="MT27_52">52&#160;</span>Omotlapojque mejcöcoyocme, hua meyactie mimejque tli yecteque omiejque. 
<span class="verse" id="MT27_53">53&#160;</span>Hua sötiepa de cuöc ye oyulebihuac Jesús oquisque de ijtec mejcöcoyocme. Ohuölajque ipa inu ciudad yectec, que yaja Jerusalén. Ompa oquemejtaque meyactie. </div>
<div class='p'>
<span class="verse" id="MT27_54">54&#160;</span>Inu capetö, hua tli oyejyeya ca yaja tieixutejtaya Jesús, cuöc oquejtaque tlaolinelestle, hua noche sösantle tli omochi, omomajtejque lalebes. Oquejtojque: </div>
<div class='p'>―De melöhuac ini nönca tlöcatl iloaya tieConie Deus. </div>
<div class='p'>
<span class="verse" id="MT27_55">55&#160;</span>Hua ompa oyejyeya meyactie sohuame tlajtlachixtaya bejcateca. Ini nöncate otiehualtocaque Jesús desde estado de Galilea, tiehualtequepanojtöya. 
<span class="verse" id="MT27_56">56&#160;</span>Intzölö oyeya yaja María de puieblo de Magdala, hua María innöntzi de Jacobo hua Josie, ca tiehua innöntzi de ipelhua Zebedeo. </div>
<div class='p'>
<span class="verse" id="MT27_57">57&#160;</span>Hua cuöc ye omochi ca ye yohuac, ohuöla sente tlöcatl rico de puieblo de Arimatea, itucö Josie. Ini nönca nuyejque oyeya de tiemachtejcöhua de Jesús. 
<span class="verse" id="MT27_58">58&#160;</span>Ocalac itlac Pilöto quetlajtlanito tiecuierpo Jesús. Entunses Pilöto otlamandöro ma quemacacö inu cuierpo. 
<span class="verse" id="MT27_59">59&#160;</span>Hua Josie ucö inu cuierpo, oquequemelo ica sente tzotzomajtle de lino chepöhuac. 
<span class="verse" id="MT27_60">60&#160;</span>Hua quepeaya sente mejcöustutl yancuec, tli omotatac itech sente tepetlatl. Ompa oquetlöle tiecuierpo Jesús. Oquememelo sente bieye tietetu hua ica quetlapacho inu ustutl. Entunses yaja uya. 
<span class="verse" id="MT27_61">61&#160;</span>Hua ompa oyeya María de puieblo de Magdala, ca tiehua ocsente María. Ompa oyejyehuataya ixtla mejcöustutl. </div>
<div class='p'>
<span class="verse" id="MT27_62">62&#160;</span>Hua ipa mustlateca iyes tunale sötiepa de cuöc mopreparöroöya para mosiebisque ipan söbro. Omosentlölejque jefes de teopexcötzetzi ca tiehua fariseos ica Pilöto. 
<span class="verse" id="MT27_63">63&#160;</span>Oquelfejque Pilöto: </div>
<div class='p'>―Señor, otequelnömejque que inu nieca tlacajcayöhuane oquejto, cuöc yaja oc nemeya: “Sötiepa de yeye tunale neyulebes”. 
<span class="verse" id="MT27_64">64&#160;</span>Xomotlamandörfe, noso, ma mixute inu mejcöustutl hasta ipa yeye tunale, majcamo cana iye que huölösque imachtejcöhua, hua quechtequesque, hua quelfisque puieblo: “Ye oyule de intzölö mimejque”. Pos tlöjcu sötiepa cache amo cuale istlacatlajtule iyes que cuöc ca opie. </div>
<div class='p'>
<span class="verse" id="MT27_65">65&#160;</span>Hua Pilöto oquemelfe: </div>
<div class='p'>―Xecpeacö guardias. Xeyöcö hua xequixuticö quiename nemejua nenquemate. </div>
<div class='p'>
<span class="verse" id="MT27_66">66&#160;</span>Pues yejua uyajque ipa inu mejcöustutl, hua quetzajtzajque hua queseyörojque, hua oquencöjtiejque guardias.  </div>
<div class='psalmlabel' id='MT28_0'> 28</div>
<div class='s'>Cristo oyulebihuac </div>
<div class='p'>
<span class="verse" id="MT28_1">1&#160;</span>Hua opanuc inu yohuale de söbro, hua ye miero tlanieseya para inu primiero tunale de semöna. Ca ise cualcö ohuöla María de puieblo de Magdala, ca tiehua inu ocsente María, oquejtaco inu mejcöustutl. 
<span class="verse" id="MT28_2">2&#160;</span>Hua sa trepiente ontlaole lalebes checöhuac. Pues sente öngel de Tlöcatzintle hualtemuc de elfecac hua oquecuec inu tietetu, hua omotlöle ipa. 
<span class="verse" id="MT28_3">3&#160;</span>Nieseya ixöyac quiename cuöc tlapetlöne, hua itlaquie oyeya istöc quiename tesebetl. 
<span class="verse" id="MT28_4">4&#160;</span>Inu tlajpexque lalebes oquemajcöejtaque, hua omocöjque quiename mimejque. 
<span class="verse" id="MT28_5">5&#160;</span>Hua inu öngel oquemelfe sohuame: </div>
<div class='p'>―Amo xomomajticö, pues naja necmajteca que nentietiemoa Jesús, öque tiecoruspelojque. 
<span class="verse" id="MT28_6">6&#160;</span>Amo oncö iloac necö; pues ye oyulebihuac, quieme oquejtojque. Xehuölöcö, xequejtacö necö locör cöne betzihuataya. 
<span class="verse" id="MT28_7">7&#160;</span>Entunses xeyöcö sa nima, xequemelficö tiemachtejcöhua que ye oyulebihuac de intzölö mimejque. Hua yejuatzi biloas cachto que nemejua pa Galilea. Ompa nentieyejtasque. Xomofijörucö cuale de lo que tli onemiechelfe. </div>
<div class='p'>
<span class="verse" id="MT28_8">8&#160;</span>Hua yejua onyajque de ompa mejcöcoyoctle. Momajtiöya pero nuyejque pajpöqueya lalebes. Omomiemeröjque oquenmachestito tiemachtejcöhua. 
<span class="verse" id="MT28_9">9&#160;</span>Hua necö Jesús oquennömequihuato. Oquejtojque: </div>
<div class='p'>―Ma cuale xeyecö. </div>
<div class='p'>Hua yejua omopachojque hua tienöhuajtejque ipa tieicxehua, hua tieteochijque. 
<span class="verse" id="MT28_10">10&#160;</span>Yecuöquenu Jesús oquemelfejque: </div>
<div class='p'>―Amo xomomajticö. Xeyöcö, xequenmachesticö nocnihua, para ma yöcö ipan Galilea. Ompa niechejtasque. </div>
<div class='p'>
<span class="verse" id="MT28_11">11&#160;</span>Hua cuöc uyajque yejua, necö seque de inu tlajpexque tli quexutiöya mejcöustutl ohuölajque ipa ciudad, hua oquenmachestejque jefes de teopexcötzetzi de noche sösantle tli omochi. 
<span class="verse" id="MT28_12">12&#160;</span>Hua yejua omosentlölejque ca tiehua biebentzetzi, hua omotlajtulmacaque. Entunses oquenmacaque meyac tomi inu soltörojte. 
<span class="verse" id="MT28_13">13&#160;</span>Oquejtojque: </div>
<div class='p'>―Xequejtucö nemejua ejqueyi: “Imachtejcöhua ohuölajque ca yohuale, hua oquechtejque mientras tejua tecojcochtaya”. 
<span class="verse" id="MT28_14">14&#160;</span>Hua tlö ini quemates cubernadur, tejua tecyulsiebisque, para ejqueu amo nemiechpasörus niontle. </div>
<div class='p'>
<span class="verse" id="MT28_15">15&#160;</span>Ca inu, yejua ocönque inu tomi, hua oquechijque san quiene ca oquentlajtulmacaque. Ejqueu ini nönca tlajtule omacheac intzölö joriojte, hua hasta öxö oc turavea quepoa ini cuiento. </div>
<div class='p'>
<span class="verse" id="MT28_16">16&#160;</span>Pero inu majtlactle huansie tiemachtejcöhua uyajque ca Galilea, ipa inu nieca tepietl cöne Jesús oquennahuatejque. 
<span class="verse" id="MT28_17">17&#160;</span>Hua ompa otieijtaque. Entunses tieteochijque. Pero seque amo bel moneltocaya. 
<span class="verse" id="MT28_18">18&#160;</span>Hua onaxihuato Jesús, oquennunutzque. Oquejtojque: </div>
<div class='p'>―Noche checöhualestle ye oniechmacaque ompa elfecac hua ipan tlöltecpactle. 
<span class="verse" id="MT28_19">19&#160;</span>Por inu, xeyöcö, hua xequemixtlamachticö giente de noche naciones para ma yecö nomachtejcöhua. Xequencuötiequicö tietucöyupa Tajtle, hua de tieConietzi, hua de Espíritu Sönto. 
<span class="verse" id="MT28_20">20&#160;</span>Xequenmachticö ma quechihuacö noche sösantle tli ye onetlanahuate. Hua naja necaca ca nemejua nochepan tunalte. Hasta ipan tunale cuöc tlames tlöltecpactle naja neyes ca nemejua.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MT1_21"><span class="notemark">*</span> 1:21</a>
 <span class="ft">“Jesús” quejtusneque “Tiemöquextiöne” ca hebreo. </span></p></aside>
<aside epub:type='footnote' id="FN2"><p class="f"><a class="notebackref" href="#MT3_7"><span class="notemark">*</span> 3:7</a>
 <span class="ft">Fariseos hua saduceos oyejyeya ume grupos de inu religión de joriojte. Saduceos quepensöroöya que mimejque amo yulebesque. Xomojtelicö Hch. 23.6. </span></p></aside>
<aside epub:type='footnote' id="FN3"><p class="f"><a class="notebackref" href="#MT6_13"><span class="notemark">*</span> 6:13</a>
 <span class="ft">Cuale nuyejque motradusirus: “ma tecalaquecö ipa pruebas, cache xetiechmomöquextele de lo que tli amo cuale topa betzes”. </span></p></aside>
<aside epub:type='footnote' id="FN4"><p class="f"><a class="notebackref" href="#MT11_12"><span class="notemark">*</span> 11:12</a>
 <span class="ft">Cuale nuyejque motradusirus: “tietlajtojcöteles Deus quepanuteca guierra, hua giente pobiercojte quetratöroa de quetlönisque”. </span></p></aside>
<aside epub:type='footnote' id="FN5"><p class="f"><a class="notebackref" href="#MT21_43"><span class="notemark">*</span> 21:43</a>
 <span class="ft">Meyactie manuscritas quepea v. 44 “Hua öque betzes ipa inu tietetu posteques, pero tlö inu tietetu betzes ipa canajyeca, quexaxacuas hua yaja mocöhuas quiename nochaja tlölcuiechtle”. </span></p></aside>
<aside epub:type='footnote' id="FN6"><p class="f"><a class="notebackref" href="#MT24_34"><span class="notemark">*</span> 24:34</a>
 <span class="ft">Cuale nuyejque motradusirus: “tli entunses nentasque”. </span></p></aside>
<aside epub:type='footnote' id="FN7"><p class="f"><a class="notebackref" href="#MT26_26"><span class="notemark">*</span> 26:26</a>
 <span class="ft">Cuale nuyejque motradusirus: “querepresentöroa”. </span></p></aside>
<aside epub:type='footnote' id="FN8"><p class="f"><a class="notebackref" href="#MT27_16"><span class="notemark">*</span> 27:16</a>
 <span class="ft">Meyactie manuscritos sa quejtoa “Barrabás”, amo “Jesús Barrabás”. </span></p></aside>

<hr />
</div>
</div></body></html>
