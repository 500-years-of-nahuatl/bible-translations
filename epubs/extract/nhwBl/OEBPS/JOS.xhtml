<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia JOSUÉ 1</title>
</head>
<body dir='ltr'>
<ul class='tnav'>
<li><a href='index.xhtml'>JOSUÉ</a></li>
</ul><ul class='tnav'><li><a href='JOS.xhtml#JS1_0'>1</a></li>
<li><a href='JOS.xhtml#JS2_0'>2</a></li>
<li><a href='JOS.xhtml#JS3_0'>3</a></li>
<li><a href='JOS.xhtml#JS4_0'>4</a></li>
<li><a href='JOS.xhtml#JS5_0'>5</a></li>
<li><a href='JOS.xhtml#JS6_0'>6</a></li>
<li><a href='JOS.xhtml#JS7_0'>7</a></li>
<li><a href='JOS.xhtml#JS8_0'>8</a></li>
<li><a href='JOS.xhtml#JS9_0'>9</a></li>
<li><a href='JOS.xhtml#JS10_0'>10</a></li>
</ul><ul class='tnav'>
<li><a href='JOS.xhtml#JS11_0'>11</a></li>
<li><a href='JOS.xhtml#JS12_0'>12</a></li>
<li><a href='JOS.xhtml#JS13_0'>13</a></li>
<li><a href='JOS.xhtml#JS14_0'>14</a></li>
<li><a href='JOS.xhtml#JS15_0'>15</a></li>
<li><a href='JOS.xhtml#JS16_0'>16</a></li>
<li><a href='JOS.xhtml#JS17_0'>17</a></li>
<li><a href='JOS.xhtml#JS18_0'>18</a></li>
<li><a href='JOS.xhtml#JS19_0'>19</a></li>
<li><a href='JOS.xhtml#JS20_0'>20</a></li>
</ul><ul class='tnav'>
<li><a href='JOS.xhtml#JS21_0'>21</a></li>
<li><a href='JOS.xhtml#JS22_0'>22</a></li>
<li><a href='JOS.xhtml#JS23_0'>23</a></li>
<li><a href='JOS.xhtml#JS24_0'>24</a></li>
</ul>

<div class='main' id='JS0_0'>

<div class='mt'>Josué  </div>
<div class='psalmlabel' id='JS1_0'> 1</div>
<div class='s'>TOTECO quinojnotzqui Josué </div>
<div class='p'>

<span class="verse" id="JS1_1">1&#160;</span>Moisés, itequipanojca TOTECO mijqui, huan TOTECO quinojnotzqui Josué, itelpoca Nun, catli ipa quipalehuiyaya Moisés huan quiilhui: </div>
<div class='p'>
<span class="verse" id="JS1_2">2&#160;</span>“Ya mijqui notequipanojca Moisés. Huajca ama monequi para ta ininhuaya nochi ni masehualme ximocualtlalica huan xiquixcotonaca ni hueyatl Jordán para anyase ipan nopa tlali catli nimechmacas. 
<span class="verse" id="JS1_3">3&#160;</span>Huan na nimechmacas nochi nopa tlali catli ipan annejnentiyase quen ihuaya nimocajqui Moisés para nijchihuas. 
<span class="verse" id="JS1_4">4&#160;</span>Nimechmacas nopa tlali catli pehua ipan huactoc tlali ica sur huan onajsi ica norte hasta nopa tepetl Líbano. Campa temo tonati nopa tlali pehua ipan nopa Mediterráneo hueyi atl huan yohui hasta nopa hueyi hueyatl Eufrates. Quena, nochi inintlal nopa heteo masehualme elis amoaxca. 
<span class="verse" id="JS1_5">5&#160;</span>Amo aqui huelis mitztlanis ipan nochi monemilis. Na niitztos mohuaya quen niitztoya ihuaya Moisés. Amo quema nimitzcajtehuas, niyon amo nimitztlahuelcahuas. 
<span class="verse" id="JS1_6">6&#160;</span>Ximoyoltetili huan ximoyolchicahua pampa ta tiquinyacanas ni masehualme para tiquinaxcatis nopa tlali catli ininhuaya nimocajqui ininhuejcapan tatahua para niquinmacasquía. 
<span class="verse" id="JS1_7">7&#160;</span>San ximoyoltetili huan ximoyolchicahua. Ximomocuitlahui para tijchihuas nochi nopa tlanahuatilme catli notequipanojca Moisés mitzmacatejqui. Huan sintla tijchihua nochi quen catli eltoc ipan nopa tlanahuatilme, huajca nochi catli tijchihuas quisas cuali. 
<span class="verse" id="JS1_8">8&#160;</span>Amo quema xijcahua xiquinelnamiquiltijtinemi israelitame catli quiijtohua nopa amatlapohuali catli quipiya notlanahuatil. Ximoilhuijtinemi tlen notlanahuatil tonali huan yohuali para huelis tijchihuas nochi catli quiijtohua. Quej nopa tinejnemis ica tlalnamiquilistli huan nochi catli tijchihuas quisas cuali. 
<span class="verse" id="JS1_9">9&#160;</span>Pero nimitznahuatía ximoyoltetili huan ximoyolchicahua. Amo ximajmahui, niyon amo ximotequipacho, pampa na, nimoTECO Dios, niitztos mohuaya campa hueli campa tinentinemis.” </div>
<div class='s'>Josué mocualtlali para quitlanise nopa tlali </div>
<div class='p'>
<span class="verse" id="JS1_10">10&#160;</span>Huajca Josué quinnahuati nochi catli quinyacanayayaj nopa masehualme: 
<span class="verse" id="JS1_11">11&#160;</span>“Xiyaca ipan nochi yoyon calme huan xiquinnahuatica nochi israelitame ma quisencahuaca tlacualistli, pampa ica eyi tonali tiquixcotonase ni hueyatl Jordán para timoaxcatise nopa tlali catli TOTECO Dios techmacas.” </div>
<div class='p'>
<span class="verse" id="JS1_12">12&#160;</span>Nojquiya Josué quincamanalhui iteipan ixhuihua Rubén, Gad huan nopa tlajco iteipan ixhuihua Manasés huan quinilhui: </div>
<div class='p'>
<span class="verse" id="JS1_13-14">13-14&#160;</span>―Xiquelnamiquica catli anmechnahuati Moisés, itequipanojca TOTECO. TOTECO Dios anmechmacatoc ni tlali ipan ni inaliyo hueyatl Jordán para nica huelis anmosiyajquetzase. Huan anquincajtehuase amosihuajhua, amoconehua huan amotlapiyalhua nica, pero nochi amosoldados monequi quipanose ni hueyatl ica inintepos mocualtlalijtose para tlahuilanase. Inijuanti quintlayacancuilijtiyase huan quinpalehuise iniicnihua para quitlanise nopa tlali. 
<span class="verse" id="JS1_15">15&#160;</span>Huan amosoldados tlahuilanase nopona ipan seyoc inaliyo hasta quema TOTECO techpalehuis ma tijtlanica nopa tlali campa ne sequinoc israelitame huelise mosiyajquetzase. Teipa anmocuepase nica ipan amotlal ipan ni inaliyo Jordán para campa hualquisa tonati huan ya anitztose ica paquilistli ipan ni amotlal catli anmechmacac Moisés, itequipanojca TOTECO. </div>
<div class='p'>
<span class="verse" id="JS1_16">16&#160;</span>Huan inijuanti tlananquilijque: </div>
<div class='p'>―Tijchihuase nochi catli technahuatijtoc, huan campa techtitlanis, nopona tiyase. 
<span class="verse" id="JS1_17">17&#160;</span>Quen tijneltoquilijque Moisés nochi catli technahuati, nojquiya nochipa timitzneltoquilise. San tijnequij para TOTECO Dios catli tijtequipanohuaj ma mohuaya yohui quen ihuaya yajqui Moisés. 
<span class="verse" id="JS1_18">18&#160;</span>Sintla se acajya amo quinequi quichihuas catli ta tijnahuatis, tijmictise. San ximoyoltetili huan ximoyolchicahua.  </div>
<div class='psalmlabel' id='JS2_0'> 2</div>
<div class='s'>Josué quintitlanqui tlacame ma quiitaca Jericó </div>
<div class='p'>
<span class="verse" id="JS2_1">1&#160;</span>Teipa Josué quinnahuati ome israelitame ma quisaca ipan Sitim campa itztoyaj huan ichtacatzi ma yaca para quiitatij quenicatza eltoc nopa tlali Jericó. Quinilhui: “Xiyaca xijtlajtlachilitij nopa tlali huan nopa altepetl Jericó.” </div>
<div class='p'>Huan nopa ome tlacame yajque Jericó huan ajsitoj ipan se cali campa cochij ajsini. Huan nopa cali eliyaya iaxca se ahuilnenca sihuatl itoca Rahab huan nopona mocajque. 
<span class="verse" id="JS2_2">2&#160;</span>Pero se acajya quiyolmelahuato nopa tlanahuatijquetl tlen Jericó para ajsitoyaj sequin israelitame nopa yohuali para quitlachilise nopa tlali. </div>
<div class='p'>
<span class="verse" id="JS2_3">3&#160;</span>Huajca nopa tlanahuatijquetl tlatitlanqui ma quiilhuitij Rahab: </div>
<div class='p'>―Techmaca nopa tlacame catli itztoque ipan mochaj, pampa hualajtoque para quitlachilise quenicatza huelis quitlanise toaltepe. </div>
<div class='p'>
<span class="verse" id="JS2_4">4&#160;</span>Pero nopa sihuatl ya quintlatijtoya nopa tlacame huan huajca quiijto: </div>
<div class='p'>―Melahuac sequin tlacame nechpaxalocoj, pero amo nijmatqui canque ehuayayaj. 
<span class="verse" id="JS2_5">5&#160;</span>Huan quema tlayohuixqui, ipan nopa hora para quitzacuase nopa puerta ipan nopa tepamitl catli quiyahualohua toaltepe, inijuanti yajque. Huan amo nijmati canica yajtoque. Pero sintla nimantzi anquintoquilise, huelis anquinajsitij. </div>
<div class='p'>
<span class="verse" id="JS2_6">6&#160;</span>Pero nelía nopa sihuatl quinchihualtijtoya nopa israelitame ma tlejcoca calpani huan quintlatijtoya itzala ome tlamontomitl tlen lino icuayo catli quihuatzayaya. </div>
<div class='p'>
<span class="verse" id="JS2_7">7&#160;</span>Huan nopa tlacame catli nopa tlanahuatijquetl quintitlantoya quintemojtiyajque nopa ome tlacame ipan nopa ojtli catli ajsi hueyatl Jordán campa masehualme hueli quiixcotonase. 
<span class="verse" id="JS2_8">8&#160;</span>Huan teipa quema ayamo cochiyayaj nopa tlacame catli yajque quitlachilitij nopa tlali, Rahab tlejcoc calpani huan quinilhui: </div>
<div class='p'>
<span class="verse" id="JS2_9">9&#160;</span>―Na nijmati Dios anmechmacatoc ni tlali pampa yaya quichijtoc para nochi totlal ehuani ma anmechimacasica. Melahuac nochi catli itztoque nica ya majmajcamiquij por amojuanti. 
<span class="verse" id="JS2_10">10&#160;</span>Tijcactoque quenicatza Dios anmechhuachili nopa atl ipan nopa Hueyi Atl Chichiltic para huelqui anquiixcotonque quema anquisque tlali Egipto. Nojquiya tijcactoque quenicatza anquintzontlamiltijque Sehón huan Og, nopa ome inintlanahuatijcahua amorreos catli itztoyaj ipan ne seyoc inaliyo hueyatl Jordán. 
<span class="verse" id="JS2_11">11&#160;</span>Huan quema tijcajque nochi ya ni, nelía timajmajque hasta amo aqui motemaca para anmechhuilanas, pampa Dios, amoTECO, yaya quinahuatía ilhuicac huan tlaltipactli. 
<span class="verse" id="JS2_12">12&#160;</span>Yeca na nimechtlajtlanía chicahuac, xijtestigojquetzaca amoTECO para antechchihuilise catli cuali, na huan nochi noteiximatcahua, quen na nimechchihuilijtoc. Techilhuica para melahuac 
<span class="verse" id="JS2_13">13&#160;</span>antechmanahuise, na ica notata, nonana, notlaca icnihua huan nosihua icnihua huan nochi catli toaxcahua para amo timiquise. </div>
<div class='p'>
<span class="verse" id="JS2_14">14&#160;</span>Huan tlananquilijque: </div>
<div class='p'>―Timechmanahuise sintla techmanahuis huan amo aqui tiquilhuis tlen tojuanti. Quena, sintla amo techcajcayahuas, timitzchihuilise catli cuali huan catli xitlahuac quema TOTECO techmacas ni tlali. </div>
<div class='p'>
<span class="verse" id="JS2_15">15&#160;</span>Huan ichaj Rahab eltoya ipan nopa hueyi tepamitl catli quiyahualo nopa altepetl. Huajca ica se hueyi mecatl Rahab quintemohui nopa israelitame ipan se iventana nopa tepamitl. 
<span class="verse" id="JS2_16">16&#160;</span>Huan Rahab quinilhui: </div>
<div class='p'>―Xiyaca ipan tepeme para amo anmechpantise nopa tlacame catli anmechtemohuaj. Ximotlatica nopona para eyi tonali hasta inijuanti sempa hualase. Teipa huelis anyase. </div>
<div class='p'>
<span class="verse" id="JS2_17">17&#160;</span>Huan quinanquilijque: </div>
<div class='p'>―Tojuanti tijchihuase catli tijtestigojquetzque, pero amo elis totlajtlacol sintla timiquis sintla amo techneltoca. 
<span class="verse" id="JS2_18">18&#160;</span>Huajca quema tijcaquis para tojuanti ticalactihualahuij ipan ni tlali, xijhuiyoni ni hueyi mecatl chichiltic ipan moventana catli ica techtemohuijtoc huan xiquinsentili nica calijtic motata, monana, moicnihua huan nochi ininteiximatcahua. 
<span class="verse" id="JS2_19">19&#160;</span>Sintla se quisas, elis itlajtlacol sintla miquis. Pero sintla acajya quinpanajsis catli itztoque ipan ni mochaj, huajca elis tojuanti totlajtlacol. 
<span class="verse" id="JS2_20">20&#160;</span>Pero sintla tiquinilhuis sequinoc tlen ni tlamantli, tojuanti ayacmo monequi tijchihuase catli timitzilhuijque huan tijtestigojquetzque TOTECO para timitzchihuilise. </div>
<div class='p'>
<span class="verse" id="JS2_21">21&#160;</span>―Cualtitoc, quej nopa timocahuaj ―tlananquili Rahab. </div>
<div class='p'>Huajca monahuatijque huan inijuanti yajque. Teipa nopa sihuatl quihuiyoni nopa hueyi mecatl chichiltic ipan iventana. </div>
<div class='p'>
<span class="verse" id="JS2_22">22&#160;</span>Huan nopa ome tlacame yajque ipan tepeme huan nopona motlatijque para eyi tonali hasta nopa soldados catli quintemohuayayaj campa hueli ipan nopa ojtli sempa yajque altepetl Jericó pampa amo quinpantijque. 
<span class="verse" id="JS2_23">23&#160;</span>Huajca teipa nopa ome tlacame temoque tlen nopa tepeme huan panoque hueyatl Jordán huan ajsitoj campa itztoya Josué itelpoca Nun huan quipohuilijque nochi catli panotoya. 
<span class="verse" id="JS2_24">24&#160;</span>Huan quiilhuijque Josué: “TOTECO quitlalijtoc tomaco nochi nopa tlali pampa nochi catli itztoque ipan nopa tlali ya majmajcamiquij por tojuanti.”  </div>
<div class='psalmlabel' id='JS3_0'> 3</div>
<div class='s'>Nopa israelitame quiixcotonque hueyatl Jordán </div>
<div class='p'>
<span class="verse" id="JS3_1">1&#160;</span>Hualmostla nelcualca Josué ihuaya nochi nopa israelitame quisque Sitim, huan ajsitoj hueyatl Jordán huan tonilijque nopona. 
<span class="verse" id="JS3_2">2&#160;</span>Huan quema ya panotoyaj eyi tonali nopona iteno nopa hueyatl, nopa tlayacanani panotinenque campa nochi nopa israelitame, 
<span class="verse" id="JS3_3">3&#160;</span>huan quinnahuatijque catli monequi quichihuase. Quinilhuijque: “Xiquintlachilica nopa levita totajtzitzi catli quipiyaj inintequi para quihuicase icaxa TOTECO Dios catli quipiya catli tohuaya mocajtoc. Huan quema anquinitase quistehuase, huajca xiquisaca huan xiquintoquilica. 
<span class="verse" id="JS3_4">4&#160;</span>Quej nopa anquimatise canica monequi anyase, pampa amo quema anpanotoque ipan nopa ojtli hasta ama. Pero amo xijnechcahuica icaxa TOTECO. San xijhuejcaitztiyaca quen se kilómetro ihuejcaca.” </div>
<div class='p'>
<span class="verse" id="JS3_5">5&#160;</span>Huan Josué quinilhui: “Ximoyolpajpacaca iixpa TOTECO quen anmechilhuijtoc para ximoiyocatlalica para ya, pampa mostla TOTECO quichihuas huejhueyi tlamantli amoixpa ica catli anquisentlachilise.” </div>
<div class='p'>
<span class="verse" id="JS3_6">6&#160;</span>Huan Josué quinnotzqui nopa totajtzitzi huan quinilhui: “Xijhuicaca icaxa TOTECO catli quipiya catli tohuaya mocajtoc huan techtlayacancuilica para ancalaquise ipan ni hueyatl.” </div>
<div class='p'>Huajca nopa totajtzitzi quiajcolpantlalijque nopa caxa huan quintlayacancuilijque nopa masehualme. 
<span class="verse" id="JS3_7">7&#160;</span>Huan TOTECO quiilhui Josué: “Ni tonal nipehuas nimitzhueyitlalis iniixpa nochi israelitame. Quej nopa quiitase para temachtli na niitztoc mohuaya quen niitztoya ihuaya Moisés. 
<span class="verse" id="JS3_8">8&#160;</span>Huan xiquinnahuati nopa totajtzitzi catli quihuicaj nopa caxa para quema ajsise iteno nopa hueyatl Jordán, ma calaquica huan ma nejnemica se quentzi. Huan teipa ma moquetzaca nopona ipan nopa hueyatl.” </div>
<div class='p'>
<span class="verse" id="JS3_9">9&#160;</span>Huajca Josué quinilhui nopa israelitame: “Xihualaca huan xijtlacaquilica catli quiijtohua TOTECO Dios catli tijtequipanohuaj. 
<span class="verse" id="JS3_10">10&#160;</span>Ama anquiitase para Toteco Dios catli itztoc, nelía itztoc amohuaya, huan yaya quinijcuinijtiyas amoixpa nochi nopa cananeos, hititame, heveos, ferezeos, gergeseos, amorreos huan jebuseos. Huan quej ni anquimatise. 
<span class="verse" id="JS3_11">11&#160;</span>Icaxa Toteco, yaya nopa Dios catli quinahuatía nochi tlaltipactli ama quiixcotonas nopa hueyatl Jordán amoixpa. 
<span class="verse" id="JS3_12">12&#160;</span>Huajca xiquintlapejpenica 12 tlacame, se tlen sesen hueyi familia. 
<span class="verse" id="JS3_13">13&#160;</span>Huan quema calaquise atitla iniicxihua nopa totajtzitzi catli quihuicaj icaxa TOTECO huan inijuanti moquetzase ipan nopa hueyatl, ipan nopa tlatoctzi nopa atl moxelos. Huan nopa atl catli huala ica huejcapa ayacmo motlalos. San mosansejcotilis huan mochihuas se tlamontomitl pampa nopa caxa iaxca TOTECO, yaya catli quinahuatía nochi tlaltipactli.” </div>
<div class='p'>
<span class="verse" id="JS3_14">14&#160;</span>Huajca nopa israelitame quisque para quiixcotonase hueyatl Jordán, huan nopa totajtzitzi quintlayacancuiliyayaj quihuicayayaj nopa caxa catli quipixqui catli ininhuaya mocajqui TOTECO. 
<span class="verse" id="JS3_15">15&#160;</span>Huan elqui ipan nopa tonali para pixquistli quema nopa hueyatl Jordán temic miyac. Huan quema nopa totajtzitzi calajque ipan nopa hueyatl huan mometzxolonijque, 
<span class="verse" id="JS3_16">16&#160;</span>nopa atl catli hualayaya ica huejcapa ayacmo motlalo. San sejco momanqui nopa atl hasta nesiyaya huejcapantic quen se hueyi tepamitl. Momanqui nopa atl huejca tlen nopa israelitame. Momanqui nopona nechca altepetl Adam huan ajsic hasta altepetl Saretán. Huan nopa atl catli ya quinpanoc huan temoyaya para hueyi atl catli itoca Mictoc temotiyajqui hasta ayacmo nesqui. Quej nopa moxelo nopa atl ipan hueyatl Jordán, huan nopa israelitame quiixcotonque iixmelac altepetl Jericó. 
<span class="verse" id="JS3_17">17&#160;</span>Huan nopa totajtzitzi catli quihuicayayaj icaxa TOTECO moquetzque tlatlajco hueyatl Jordán ipan tlali huactoc hasta nochi nopa sequinoc israelitame quiixcotonque nopa hueyatl.  </div>
<div class='psalmlabel' id='JS4_0'> 4</div>
<div class='s'>Se temontomitl para teelnamiquiltis catli TOTECO quichijqui </div>
<div class='p'>
<span class="verse" id="JS4_1">1&#160;</span>Nochi nopa masehualme quiixcotonque hueyatl Jordán, huan teipa TOTECO quiilhui Josué: 
<span class="verse" id="JS4_2">2&#160;</span>“Xiquintlapejpeni 12 tlacame tlen nopa israelitame, se tlen sesen nopa huejhueyi familias. 
<span class="verse" id="JS4_3">3&#160;</span>Huan xiquinilhui ma quiquixtica 12 teme catli eltoc tlatlajco nopa hueyatl nechca campa ijcatoque nopa totajtzitzi. Huan ma quihuicaca huan ma quitlalica campa mosiyajquetzase ni yohuali.” </div>
<div class='p'>
<span class="verse" id="JS4_4">4&#160;</span>Huajca Josué quinnotzqui nopa 12 tlacame catli quintlapejpenijtoya tlen sesen nopa huejhueyi familias, 
<span class="verse" id="JS4_5">5&#160;</span>huan quinilhui: “Xicalaquica ipan nopa hueyatl hasta tlatlajco campa eltoc icaxa TOTECO Dios. Huan sese amojuanti ximoquechpantlalilitij se tetl huan xijhualicaca nica. Monequi 12 tetl quen ininmiyaca itelpocahua tohuejcapan tata Israel ica catli pejqui nopa 12 huejhueyi familias. 
<span class="verse" id="JS4_6">6&#160;</span>Huan ni teme elis quen se tlanextilijcayotl para amojuanti. Huan teipa quema amoconehua anmechtlatzintoquilise: ‘¿Tlaque quiijtosnequi ni teme?’, 
<span class="verse" id="JS4_7">7&#160;</span>anquinnanquilise: ‘Quema nopa tlacame catli quihuicayayaj icaxa TOTECO tlayacantiyajque para calaquise ipan hueyatl Jordán, nopa atl moxelo. Huajca ni teme mocahua quen se tlanextilijcayotl para nochi israelitame ma quielnamiquica catli panoc nopa tonal.’ ” </div>
<div class='p'>
<span class="verse" id="JS4_8">8&#160;</span>Huajca nopa tlacame quichijque catli Josué quinnahuatijtoya. Quicuique 12 teme tlen Jordán quen imiyaca nopa huejhueyi familias tlen israelitame. Huan quihuicaque campa mosiyajquetzaj nochi nopa israelitame huan nopona quinquetzque quen TOTECO quiilhuijtoya Josué. 
<span class="verse" id="JS4_9">9&#160;</span>Nojquiya Josué quiquetzqui seyoc 12 teme ipan nopa hueyatl campa ijcatoyaj nopa totajtzitzi catli quihuicayayaj icaxa TOTECO. Huan nopa teme noja eltoc hasta ama. </div>
<div class='p'>
<span class="verse" id="JS4_10">10&#160;</span>Huan nopa totajtzitzi catli quihuicayayaj icaxa TOTECO mocajque tlatlajco hueyatl Jordán hasta quema nopa israelitame tlanque quichihuaj nochi catli TOTECO quinahuatijtoya Josué para ma quinilhui nopa israelitame ma quichihuaca, huan nojquiya catli Moisés quinahuatijtoya Josué ma quichihua. </div>
<div class='p'>Huan nopa israelitame moisihuiltijque para panose. 
<span class="verse" id="JS4_11">11&#160;</span>Huan quema nochi nopa israelitame ajsique ne seyoc inaliyo nopa hueyatl, nopa totajtzitzi ica icaxa TOTECO quiixcotonque iniixpa nochi nopa masehualme. 
<span class="verse" id="JS4_12-13">12-13&#160;</span>Huan nechca 20 mil soldados catli hualajque tlen nopa huejhueyi familias Rubén, Gad huan tlen tlajco nopa hueyi familia Manasés nojquiya panoque iniixpa nochi nopa israelitame. Huan inijuanti mocualtlalijtoyaj para tlahuilanase huan quihuicayayaj inintepos quen Moisés quinnahuatijtoya. Huan panoque iixpa TOTECO huan yajque ipan nopa tlamayamitl nechca altepetl Jericó. 
<span class="verse" id="JS4_14">14&#160;</span>Huan ipan nopa tonal TOTECO quihueyitlali Josué iniixpa nopa israelitame, huan yeca quitlepanitaque Josué nochi inemilis san se quen quitlepanitaque Moisés ipan nochi inemilis. </div>
<div class='p'>
<span class="verse" id="JS4_15">15&#160;</span>Teipa TOTECO quiilhui Josué: 
<span class="verse" id="JS4_16">16&#160;</span>“Xiquinnahuati nopa totajtzitzi catli quihuicaj nopa caxa ica catli amohuaya nimocajtoc para ma quisaca hueyatl Jordán huan ma tlejcoca campa tiitztoc.” </div>
<div class='p'>
<span class="verse" id="JS4_17">17&#160;</span>Huan Josué quinnahuati ma tlejcoca, 
<span class="verse" id="JS4_18">18&#160;</span>huan nimantzi quema nopa totajtzitzi catli quihuicaj icaxa TOTECO quisque ipan nopa hueyatl huan moquetzque ipan tlali huactoc ipan ni inaliyo, nopa atl ipan nopa hueyatl sempa mosentili quen achtihui eltoya huan sempa tlatemiyaya miyac. </div>
<div class='s'>Nopa teme para teelnamiquiltis ipan Gilgal </div>
<div class='p'>
<span class="verse" id="JS4_19">19&#160;</span>Huan nopa israelitame tlejcoque tlen hueyatl Jordán ipan majtlactli itequi nopa achtihui metztli ipan ininxihui. Huan quiquetzque ininyoyoncalhua nechca Gilgal iixmelac Jericó ica campa hualquisa tonati. 
<span class="verse" id="JS4_20">20&#160;</span>Huan ipan Gilgal Josué quinquetzqui nopa 12 teme catli quihualicaque tlen hueyatl Jordán, 
<span class="verse" id="JS4_21">21&#160;</span>huan quinilhui nopa israelitame: “Mostla huiptla quema amoconehua catli tlacajtiyase anmechtlatzintoquilise: ‘¿Tlaque quiijtosnequi ni teme?’, 
<span class="verse" id="JS4_22">22&#160;</span>xiquinpohuilica para ni teme techelnamiquiltía para tiisraelitame tijpanoque ni hueyatl Jordán ipan tlali huactoc. 
<span class="verse" id="JS4_23">23&#160;</span>Pampa TOTECO Dios quihuatzqui nopa atl hasta nochi tipanoque san se quen quihuatzqui nopa Hueyi Atl Chichiltic achtihui hasta tipanoque. 
<span class="verse" id="JS4_24">24&#160;</span>Quena, xiquinpohuilica catli quinequi quiijtos ni teme para nochi masehualme ipan ni tlaltipactli ma quimatica TOTECO Dios quipiya hueyi chicahualistli huan para amojuanti nochipa xijhueyitlepanitaca.”  </div>
<div class='psalmlabel' id='JS5_0'> 5</div>
<div class='s'>TOTECO quinchihuili israelitame se tiochicahual nextili. </div>
<div class='p'>
<span class="verse" id="JS5_1">1&#160;</span>Huan quicajque catli TOTECO quinchihuili nopa israelitame nochi nopa tlanahuatiani tlen nopa amorreos catli itztoyaj ipan ni inaliyo Jordán campa temo tonati huan nochi nopa tlanahuatiani tlen cananeos catli itztoyaj nechca hueyi atl. Quicajque quenicatza TOTECO quihuatztoya nopa hueyatl Jordán hasta nopa israelitame quiixcotontoyaj. Huan yeca nochi nelía majmajcamiquiyayaj huan tlami huihuipicayayaj hasta amo aqui motemacac quinhuilanati. </div>
<div class='s'>Sempa tetequilíaj nopa machiyotl circuncisión </div>
<div class='p'>
<span class="verse" id="JS5_2">2&#160;</span>Huan TOTECO quiilhui Josué: “Xijchihua cuchillos tlen tetl, huan sempa xiquinpanolti nochi israelita tlacame huan oquichpilme huan xiquintzontequili iyecapa cuetlaxo inintlacayo sintla ayamo quichijtoque. Xijchihua san se quen anquichijque achtihuiya.” </div>
<div class='p'>
<span class="verse" id="JS5_3">3&#160;</span>Huan Josué quichijqui cuchillos huan quintequili nopa iyecapa cuetlaxo nochi oquichpilme huan tlaca israelitame ipan se tlachiquili catli quitocaxtijque Aralot. (Aralot quiijtosnequi “tlachiquili tlen nopa cuetlaxtli catli tetequilijque”.) 
<span class="verse" id="JS5_4-6">4-6&#160;</span>Quema achtihui quisque tlali Egipto, nochi oquichpilme huan tlaca israelitame ya motequilijtoyaj. Pero teipa monequiyaya nejnemise 20 xihuitl ipan nopa huactoc tlali campa amo tleno onca hasta mijque nochi nopa tlacame catli quisque ipan tlali Egipto huan quipixque xihuitl para tlahuilanatij mijque. Huan nopa oquichpilme catli tlacajtihualajque ipan nopa huactoc tlali amo quintequilijtoyaj. Inintatahua mijque pampa amo quinejque quineltocase TOTECO huan calaquise ipan nopa tlali catli nochi temaca hasta mocahua itlajca. Yeca TOTECO motlali ica iseltzi para amo quincahuilis nopa tlacame ma quiitaca nopa cuali tlali catli ininhuaya mocajtoya ininhuejcapan tatahua para quinmacas. 
<span class="verse" id="JS5_7">7&#160;</span>Huajca Josué quintequili iyecapa cuetlaxtli inintlacayo nochi tlacame huan oquichpilme catli tlacatque ipan nopa huactoc tlali pampa inintatahua catli mijque amo quintequilijtoyaj. Huan ama TOTECO quincahuilía ma calaquica ipan nopa tlali ininpatlaca inintatahua catli amo quinequiyayaj. 
<span class="verse" id="JS5_8">8&#160;</span>Huan quema tlantoyaj para quintequilise nopa machiyotl ipan nochi tlaca israelitame, mocajque nopona campa itztoyaj hasta mochicajque huan ayacmo cuajcualohuayaya inintlacayo. </div>
<div class='p'>
<span class="verse" id="JS5_9">9&#160;</span>Huan huajca TOTECO quiilhui Josué: “Ama, pampa anmotequilijtoque iyecapa cuetlaxo amotlacayohua, nimechquixtilijtoc nopa pinahualistli catli anquipixque ipan tlali Egipto.” Huajca quitocaxti Gilgal campa itztoyaj. (Gilgal quiijtosnequi “quiquixti”.) Huan quej nopa itoca hasta ama. </div>
<div class='p'>
<span class="verse" id="JS5_10">10&#160;</span>Huajca quema nopa israelitame noja mocahuayayaj ipan Gilgal ipan nopa tlamayamitl nechca altepetl Jericó, ilhuichijque para quinextijque nopa Pascua Ilhuitl ica tiotlac ipan 14 itequi nopa metztli. 
<span class="verse" id="JS5_11">11&#160;</span>Huan hualmostla quicuajque catli quipantiyayaj tlen itlajca nopa tlali huan quichijque pantzi catli amo quipiyayaya tlasonejcayotl huan quicuajque cuayolotl tlaisectli. 
<span class="verse" id="JS5_12">12&#160;</span>Huan ipan seyoc tonal quema ya quicuajtoyaj itlajca nopa tlali, ayacmo huetzqui maná. Huajca nopa israelitame ayacmo quema quipixque maná para quicuase. Nopa xihuitl san quicuajtiyajque nopa pixquistli catli quipantijtinemiyayaj ipan tlali Canaán. </div>
<div class='s'>TOTECO quititlanili Josué se itlapalehuijca </div>
<div class='p'>
<span class="verse" id="JS5_13">13&#160;</span>Huan ipan nopa tonal quema Josué huan nopa israelitame itztoyaj nechca altepetl Jericó, monexti iixpa se catli nesqui quen se tlacatl catli quipiyayaya se machete imaco. Huan Josué quinechcahui huan quitlatzintoquili: </div>
<div class='p'>―¿Tiitztoc tohuaya o tiitztoc ininhuaya tocualancaitacahua? </div>
<div class='p'>
<span class="verse" id="JS5_14">14&#160;</span>―Amo ya nopa ―tlananquili nopa tlacatl. Na nihualajtoc pampa nitlayacanquetl catli más nihueyi tlen itequihuajcahua TOTECO. </div>
<div class='p'>Huajca Josué motlancuaquetzqui huan mohuijtzonqui hasta icuajtol ajsic tlalchi, huan quihueyichijqui huan quiilhui: </div>
<div class='p'>―Nimotequipanojca. Techilhui tlaque tijnequi ma nijchihua. </div>
<div class='p'>
<span class="verse" id="JS5_15">15&#160;</span>Huan nopa hueyi tlayacanquetl tlen itequihuajcahua TOTECO tlananquili: </div>
<div class='p'>―Ximotecacquixti. Campa tiijcatoc eltoc tlatzejtzeloltic, pampa na, nimoTECO, nojquiya niijcatoc nica. </div>
<div class='p'>Huan Josué quichijqui catli quiilhui.  </div>
<div class='psalmlabel' id='JS6_0'> 6</div>
<div class='s'>Nopa israelitame quitlanque altepetl Jericó </div>
<div class='p'>
<span class="verse" id="JS6_1">1&#160;</span>Amo aqui hueliyaya calaquis, niyon quisas tlen altepetl Jericó pampa cuali quitzactoyaj nopa puertas ipan inintepa catli quiyahualo pampa inijuanti quinimacasiyayaj nopa israelitame. 
<span class="verse" id="JS6_2">2&#160;</span>Huan TOTECO quiilhui Josué: “Na nimitzmactilijtoc altepetl Jericó, huan itlanahuatijca huan nochi isoldados para anquitlanise. 
<span class="verse" id="JS6_3">3&#160;</span>Ta huan nochi amosoldados xinejnemica yahualtic ne altepetl se huelta. Quej nopa monequi xijchihuaca mojmostla para chicuase tonali. 
<span class="verse" id="JS6_4">4&#160;</span>Teipa nejnemise nopa chicome totajtzitzi catli quitlayacanaltise icaxa TOTECO. Huan sesen totajtzi ma quihuica se icuacua se oquich borrego. Huan quema ajsis nopa tonal chicome, xijyahualoca nopa altepetl chicome hueltas huan nopa totajtzitzi quipitztiyase nopa cuacuajtli. 
<span class="verse" id="JS6_5">5&#160;</span>Huan quema anquicaquise para huejcahuase tlapitztose chicahuac huan amo motensehuise, nochi amomasehualhua ma tzajtzica ica nochi ininchicahualis. Huan huetzis nopa tepamitl catli ica quiyahualojtoque nopa altepetl. Huan ipan nopa tlatoctzi monequi nochi amojuanti xicalaquica ipan nopa altepetl huan xiquinhuilanatij catli itztoque amoixmelac.” </div>
<div class='p'>
<span class="verse" id="JS6_6">6&#160;</span>Huajca Josué, icone Nun, quinnotzqui nopa totajtzitzi huan tlacame huan quinilhui: “Xijcuica nopa icaxa TOTECO catli quipiya catli tohuaya mocajtoc. Huan chicome tlen amojuanti anquitlayacancuilise. Huan sesen amojuanti anquihuicase icuacua se oquich borrego.” 
<span class="verse" id="JS6_7">7&#160;</span>Huan quinilhui nopa israelitame: “Amantzi xiyaca xinejnemica yahualtic nopa altepetl. Tlayacantiyase nopa soldados ica inintepos para tlahuilanase, teipa nopa chicome totajtzitzi ica tlapitzali huan teipa icaxa TOTECO.” </div>
<div class='p'>
<span class="verse" id="JS6_8">8&#160;</span>Huan nochi quichijque catli Josué quinilhui. Nopa chicome totajtzitzi tlapitztiyohuiyayaj huan amo mosiyajquetzayayaj huan quinyacanayayaj nopa totajtzitzi catli quihuicayayaj icaxa TOTECO. 
<span class="verse" id="JS6_9">9&#160;</span>Huan iica nopa caxa hualase más soldados para tlamocuitlahuise iica. </div>
<div class='p'>
<span class="verse" id="JS6_10">10&#160;</span>Huan Josué nojquiya quinnahuati nopa israelitame: “Amo xicamanaltica hasta nopa tlatoctzi quema nimechnahuatis xitzajtzica. Huan ipan nopa tlatoctzi monequi xitzajtzise ica nochi amochicahualis.” </div>
<div class='p'>
<span class="verse" id="JS6_11">11&#160;</span>Huajca nopa tonal quihuicaque icaxa TOTECO huan nejnenque yahualtic nopa altepetl se huelta. Teipa sempa yajque campa mocajtoyaj huan nopona tonilijque. 
<span class="verse" id="JS6_12-13">12-13&#160;</span>Huan hualmostla nelcualca Josué mejqui huan nopa totajtzitzi quiajcolpantlalijque icaxa TOTECO. Huan nopa soldados ica inintepos para tlahuilanase tlayacantiyohuiyayaj. Teipa tlapitztihualayayaj chicome totajtzitzi catli quihuicayayaj sese inintlapitzal catli quichijtoyaj tlen icuacua se oquich borrego. Teipa hualayayaj nopa totajtzitzi catli quihuicayayaj icaxa TOTECO. Huan teipa sequinoc soldados quitoquiliyayaj nopa caxa. Huan nopa catli tlapitzayayaj amo motensehuiyayaj. 
<span class="verse" id="JS6_14">14&#160;</span>Huan quiyahualojque nopa altepetl se huelta. Huan quej nopa quichijque mojmostla para chicuase tonali. </div>
<div class='p'>
<span class="verse" id="JS6_15">15&#160;</span>Quema ajsic nopa chicompa tonal, nochi mejque nelcualca huan pejque quiyahualohuaj nopa altepetl quen achtihui quichijtoyaj, pero ama quiyahualojque chicome hueltas. 
<span class="verse" id="JS6_16">16&#160;</span>Huan quema tlamiyaya chicome hueltas nopa totajtzitzi nelchicahuac huejcajque quipitzque nopa cuacuajtli huan amo motensehuijque. Huan Josué quinnahuati nopa tlacame: “¡Xitzajtzica, pampa TOTECO anmechmactilijtoc ni altepetl! 
<span class="verse" id="JS6_17">17&#160;</span>Xiquinmictica nochi catli itztoque ipan ni altepetl huan xijsemanaca nochi catli eltoc nopona. Nochi eltos quen se tlacajcahualistli para TOTECO. San xiquincahuilica ma itztoca Rahab nopa ahuilnenca sihuatl huan catli itztose ihuaya ipan ichaj pampa yaya quintlati nopa tlacame catli quitlachilicoj ni tlali. 
<span class="verse" id="JS6_18">18&#160;</span>Ximomocuitlahuica para amo anquiixtocase niyon se tlamantli ipan nopa altepetl para anmocuilise pampa nochi iaxca TOTECO huan techilhui ma tijsemanaca. Huan sintla se mocuilis se tlenijqui, icualancayo TOTECO techajsis nochi tiisraelitame. 
<span class="verse" id="JS6_19">19&#160;</span>San xijhualicaca nochi tlen oro, huan tlen plata, huan nochi tlamantli tlen bronce huan tlen hierro pampa ya nopa monequi tiquiyocatlalise para TOTECO. Huan ticajocuise campa eltoc nochi tlamantli catli patiyo catli iaxca.” </div>
<div class='p'>
<span class="verse" id="JS6_20">20&#160;</span>Huajca nopa totajtzitzi quipitzque nopa tlapitzali. Huan quema nopa israelitame quicajque nopa tlapitzali, tzajtzique tlahuel chicahuac, huan nopa tepamitl catli ica quitzactoyaj nopa altepetl huetzqui. Huan sesen calajqui xitlahuac iixmelac ipan nopa altepetl huan quintzontlamiltijque catli itztoyaj. 
<span class="verse" id="JS6_21">21&#160;</span>Huan quintlamimictijque ica machete nochi tlacame, sihuame, telpocame, ichpocame, huehuentzitzi huan tename. Nojquiya quinmictijque nochi huacaxme, borregojme huan burrojme. Nochi quintzontlamiltijque. </div>
<div class='p'>
<span class="verse" id="JS6_22">22&#160;</span>Huan Josué quinilhui nopa ome tlacame catli yajtoyaj tlapijpiyatoj ipan nopa tlali: “Xiyaca ichaj nopa ahuilnenca sihuatl huan xijquixtica ica nochi masehualme catli ihuaya itztoque quen ihuaya anmocajque.” </div>
<div class='p'>
<span class="verse" id="JS6_23">23&#160;</span>Huajca nopa tlacame calajque huan quinquixtijque Rahab ihuaya itata, inana, iicnihua, iteiximatcahua huan nochi inintequipanojcahua. Huan quinhuicaque ma itztoca huejca tlen campa mocajcajtoyaj nopa israelitame ipan ininyoyoncalhua. 
<span class="verse" id="JS6_24">24&#160;</span>Teipa nopa israelitame quitlatijque nopa altepetl huan nochi catli oncayaya nopona. San quiquixtijque catli elqui tlen plata, oro huan nochi tlamantli tlen bronce huan hierro huan quitlalijque ipan itiopa TOTECO campa quiajocuiyayaj nochi tlamantli catli patiyo catli iaxca. 
<span class="verse" id="JS6_25">25&#160;</span>Huan Josué quinmanahui Rahab, iteiximatcahua huan inintequipanojcahua pampa quintlatijtoya nopa tlacame catli quintitlantoya ma quitlachilitij altepetl Jericó. Huajca hasta ama Rahab noja itztoc ininhuaya israelitame. </div>
<div class='p'>
<span class="verse" id="JS6_26">26&#160;</span>Huan teipa Josué quitelchijqui ajqueya quicualchijchihuasquía nopa altepetl. Huan quiijto: </div>
<div class='q'>“Tlatelchihuali nopa tlacatl catli sempa quicualtlalisnequis ni altepetl. </div>
<div class='q'>Miquis iachtihui ejca oquichpil quema pehuas quitlalis itzinpehualtil. </div>
<div class='q'>Huan quema quiquetzas nopa puertas, </div>
<div class='q'>miquis ioquichpil catli más teipa ejquetl.” </div>
<div class='p'>
<span class="verse" id="JS6_27">27&#160;</span>Huan TOTECO itztoya ihuaya Josué. Huan nochi masehualme campa hueli quicajque catli TOTECO quichijtoya.  </div>
<div class='psalmlabel' id='JS7_0'> 7</div>
<div class='s'>Itlajtlacol Acán </div>
<div class='p'>
<span class="verse" id="JS7_1">1&#160;</span>Pero amo nochi nopa israelitame quineltocaque catli Josué quinilhui. Amo quitlamiltijque nochi quen nopa tlanahuatili quiijto ma quichihuaca. Itztoya se tlacatl ipan nopa hueyi familia Judá catli tlajtlacolchijqui. Itoca eliyaya Acán huan elqui icone Carmi, catli elqui icone Zabdi catli elqui icone Zara. Huan Acán mocuili tlamantzitzi ipan nopa altepetl catli monequiyaya ma quitlati. Huajca TOTECO tlahuel cualanqui ica nochi israelitame por nopa tlajtlacoli. </div>
<div class='s'>Inincualancaitacahua israelitame quintlanque </div>
<div class='p'>
<span class="verse" id="JS7_2">2&#160;</span>Teipa quema ya quitlantoyaj nopa altepetl, Josué quintitlanqui sequin tlacame ma quisaca Jericó huan ma quitlajtlachilitij altepetl Hai catli mocajqui nechca Bet Avén huan campa hualquisa tonati tlen Betel. Huan inijuanti yajque. 
<span class="verse" id="JS7_3">3&#160;</span>Huan quema sempa hualajque, quiilhuijque Josué: “Amo monequi ma yaca nochi tosoldados pampa amo miyaqui masehualme ipan nopa altepetl. San monequi xiquintitlani ome o eyi mil soldados para quintlanise Hai tlacame para amo nochi soldados yase huan siyahuise.” </div>
<div class='p'>
<span class="verse" id="JS7_4">4&#160;</span>Huajca san eyi mil tlacame tlejcoque para quihuilanatij Hai. Pero Hai ehuani quinchijque ma cholojtehuaca. 
<span class="verse" id="JS7_5">5&#160;</span>Huan quintojtocatihualajque tlen huejcapa ipuertajteno inialtepe hasta altepetl Sebarim. Huan quinmictijque huelis se 36 israelitame ipan nopa tlaixtemolis. Yeca nochi israelitame huihuipicayayaj ica majmajtli. </div>
<div class='p'>
<span class="verse" id="JS7_6">6&#160;</span>Huan Josué huan nopa huehue tlacame quitzayanque ininyoyo huan motlancuaquetzque ica iniixayac tlalchi iixpa icaxa TOTECO huan motzontlaltemijque quen se tlanextilijcayotl para tlahuel motequipachohuayayaj. Quej ni mocajque hasta quema tiotlaquixqui. 
<span class="verse" id="JS7_7">7&#160;</span>Huan Josué quiijto: </div>
<div class='p'>―¡TOTECO Catli Más Tijpiya Tlanahuatili! ¿Para tlen tijchijqui tiisraelitame ma tiquixcotonaca hueyatl Jordán sintla techtemactilis ininmaco nopa amorreos para ma techtzontlamiltica? ¡Más cuali sintla timocajtosquíaj ica catli tijpixtoyaj ipan ne seyoc anali! 
<span class="verse" id="JS7_8">8&#160;</span>Ama amo nijmati tlaque niquijtos pampa ni israelitame cholojtejtoque iniixpa inincualancaitacahua. 
<span class="verse" id="JS7_9">9&#160;</span>Huan nopa cananeos huan nochi catli itztoque nechca quicaquise catli panotoc, huan san sejco hualase huan techhuilanase. Huan techtzontlamiltise hasta amo aqui techelnamiquis ipan ni tlaltipactli. Huan ayacmo mitztlepanitase. Ayacmo hueyi elis motoca. </div>
<div class='p'>
<span class="verse" id="JS7_10">10&#160;</span>Huan TOTECO quinanquili: </div>
<div class='p'>―¡Ximotlanana! ¿Tlaque tijchihua ica moixayac tlalchi? 
<span class="verse" id="JS7_11">11&#160;</span>Nopa israelitame tlajtlacolchijtoque pampa quiixpanoque catli niquinnahuati quema ininhuaya nimocajqui niquinmocuitlahuis. Quicuitoque tlamantli catli monequiyaya quitlamitlatisquíaj. Huan amo san quiichtejque nopa tlamantli pero istlacatitoque huan ichtacatzi quitlatijtoque ica tlamantli catli iniaxca. 
<span class="verse" id="JS7_12">12&#160;</span>Yeca israelitame amo huelque ininhuaya motlalise inincualancaitacahua huan monejqui cholose, pampa ama tlatelchihualme ni israelitame. Huan sintla amo nima anquisosolose nopa tlamantli catli monequiyaya anquintlatisquíaj, ayacmo niitztos amohuaya. 
<span class="verse" id="JS7_13">13&#160;</span>Huajca ximotlanana huan xiquinilhui nopa israelitame ma mopajpacaca noixpa. Ma moiyocatlalica para na pampa mostla monextise noixpa pampa quej nopa niamoTECO Dios niquijtohua. Xiquinilhui para quipiyaj tlamantli catli monequiyaya quitlatijtosquíaj huan amo hueli motlalise ininhuaya amocualancaitacahua hasta anquiquixtise nopa tlamantli. 
<span class="verse" id="JS7_14">14&#160;</span>Mostla monequi nochi israelitame panose noixpa. Huan anquichihuase se sorteo para nimitznextilis ipan catlique nopa 12 huejhueyi familia eltoc ni tlajtlacoli. Teipa nochi iteipan ixhuihua nopa huejcapan tata catli elqui icone Israel panos noixpa por catli hualahuij ipan san se ininhueyi tata. Huan nimitznextilis ipan catlique hueyi tata iteipan ixhuihua onca ni tlajtlacoli. Huan teipa nochi catli tetajme catli hualajque ipan ya panose noixpa ica ininfamilias huan nopa tetaj catli nijtlapejpenis, monequi panose sesentzitzi itelpocahua huan ininfamilias huan na nijtlapejpenis nopa tlacatl catli quichijtoc. 
<span class="verse" id="JS7_15">15&#160;</span>Huan nopa tlacatl catli mocuilijtoc nopa tlamantli catli na, niamoTECO, niquinilhui ma quitlatica, monequi anquimictise ihuaya nochi catli itztoque ipan ichaj. Teipa xiquintlati ica nochi catli iniaxca pampa yaya quiixpanotoc nocamanal para amo tleno quiquixtisquía tlen Jericó. Yeca anmechmacatoc nochi anisraelitame se hueyi tlajtlacoli. </div>
<div class='s'>TOTECO quitlatzacuilti Acán </div>
<div class='p'>
<span class="verse" id="JS7_16">16&#160;</span>Huan hualmostla Josué mejqui cualca huan tlanahuati para nochi israelitame ma moiyocatlalise ipan nopa 12 huejhueyi familias huan quej nopa ma panoca iixpa Toteco. Huan TOTECO quinexti para elqui se ipan nopa hueyi familia tlen iteipan ixhuihua Judá catli quichijqui nopa tlajtlacoli. 
<span class="verse" id="JS7_17">17&#160;</span>Teipa Josué quichijqui ma monextica iyoca iteipan ixhuihua sesen nopa huejcapan tatame catli itztoyaj iteipan ixhuihua Judá. Huan TOTECO quinexti para elqui se iteipan ixhui nopa huejcapan tata Zera catli quichijqui nopa tlajtlacoli. Huan sesen familia tlen itelpocahua Zera panoc huan quinexti para elqui ifamilia Zabdi. 
<span class="verse" id="JS7_18">18&#160;</span>Huan teipa sesen telpocatl tlen Zabdi panoc ica iconehua, huan TOTECO quinexti para elqui Acán catli tlajtlacolchijtoya. Acán elqui itelpoca Carmi, huan iteipan ixhui Zabdi. Ihuejcapan tata itoca eliyaya Zera catli elqui itelpoca Judá itelpoca Israel tlen huejcajya. </div>
<div class='p'>
<span class="verse" id="JS7_19">19&#160;</span>Huajca Josué quiilhui Acán: </div>
<div class='p'>―Nocone, xijhueyitlali TOTECO Dios catli tiisraelitame tijtequipanohuaj. Techilhui melahuac catli tijchijtoc. ¡Amo xijtlati! </div>
<div class='p'>
<span class="verse" id="JS7_20">20&#160;</span>Huan Acán quinanquili: </div>
<div class='p'>―Melahuac, nitlajtlacolchijtoc ica TOTECO Dios huan nimitzilhuis catli nijchijqui. 
<span class="verse" id="JS7_21">21&#160;</span>Ipan nopa ricojyotl ipan altepetl Jericó, niquitac se yejyectzi yoyomitl catli hualajtoya tlali Babilonia. Huan niquitac 200 plata tomi huan se tlatectli oro ica huelis tlajco kilo ietica. Huan nelía niquixtocac nopa tlamantli huan nimocuili. Huan tijpantis campa nijtlaltojqui ipan nochaj tlen yoyomitl ica nopa plata itzala. </div>
<div class='p'>
<span class="verse" id="JS7_22">22&#160;</span>Huajca nimantzi Josué quintitlanqui tlacame ipan ichaj huan quipantijque nochi catli quitlatijtoya tlaltitla. 
<span class="verse" id="JS7_23">23&#160;</span>Huan quicuique tlen ichaj huan quihuicaque campa Josué huan nochi nopa israelitame mosentilijtoyaj. Huan nopona quitencajque nochi iixpa TOTECO. 
<span class="verse" id="JS7_24">24&#160;</span>Huan teipa Josué huan nochi nopa israelitame quihuicaque Acán, iteipan ixhui Zera, ipan nopa tlamayamitl catli itoca Acor. Huan ihuaya quitlalijque nopa plata, nopa yoyomitl, nopa oro huan isihua conehua huan itlaca conehua. Nojquiya quitlalijque ihuacaxhua, iburrojhua, iborregojhua huan ichaj tlen yoyomitl huan nochi catli eliyaya iaxca. </div>
<div class='p'>
<span class="verse" id="JS7_25">25&#160;</span>Huan Josué quiilhui Acán: </div>
<div class='p'>―Tijhualicac ipan tojuanti se hueyi tlaohuijcayotl. Huan ama TOTECO mitzmacas ta se tlaohuijcayotl. </div>
<div class='p'>Huan quema quiijto ya ni, nochi israelitame quitepachojque Acán ihuaya nochi catli iaxcahua hasta mijque huan teipa quintlatijque. 
<span class="verse" id="JS7_26">26&#160;</span>Teipa quintemilijque se tlamontomitl tlen tetl huan hasta ama noja ijcatoc. Huan nopa lugar noja itoca Tlamaya tlen Acor. (Acor quiijtosnequi “campa tlaohuijcayotl”.) Huajca ica ya nopa tlanqui icualancayo TOTECO ica nopa israelitame.  </div>
<div class='psalmlabel' id='JS8_0'> 8</div>
<div class='s'>Nopa israelitame quitlanque altepetl Hai </div>
<div class='p'>
<span class="verse" id="JS8_1">1&#160;</span>Huan teipa TOTECO quiilhui Josué: “Amo ximajmahui niyon amo xiyolcuesihui. Xiquinhuica nochi mosoldados huan sempa xijhuilanatij nopa altepetl Hai pampa na nijtlalijtoc momaco nopa tlanahuatijquetl tlen Hai huan imasehualhua. Huan anquitlanise inialtepe huan inintlal. 
<span class="verse" id="JS8_2">2&#160;</span>Huan tijchihuas ica Hai huan itlanahuatijca san se quen tijchijqui ica Jericó huan itlanahuatijca. Pero ama quena, huelis amoaxcatise nochi tlamantli catli eltoc nopona huan nochi inintlapiyalhua. Huajca ichtacatzi xiquintitlani sequin amosoldados ma motlatica iica nopa altepetl para inijuanti ma quinichtacahuise huan quintlanise.” </div>
<div class='p'>
<span class="verse" id="JS8_3">3&#160;</span>Huajca Josué quincualtlali nochi isoldados para quihuilanatij Hai. Achtihui quintlapejpeni 30 mil tlacame catli más motemacaque para tlahuilanase. Huan quintitlanqui ica tlayohua, 
<span class="verse" id="JS8_4">4&#160;</span>huan quinilhui: “¡Xijtlacaquilica cuali! Ximotlatica iica nopa altepetl pero nechcatzi. Huan ximocualchijchijtose para anquihuilanase. 
<span class="verse" id="JS8_5">5&#160;</span>Huan na ihuaya nopa soldados catli mocahuaj nohuaya timonechcahuise iixmelac nopa altepetl. Huan quema inijuanti catli itztoque ipan nopa altepetl quisase tlen nopa puertas ipan inintepa para techhuilanaquij, ticholose quen achtihuiya tijchijque. 
<span class="verse" id="JS8_6">6&#160;</span>Huan inijuanti techtojtocase pampa moilhuise para sempa ticholojtehuase. 
<span class="verse" id="JS8_7">7&#160;</span>Huan huajca monequi anquisase nimantzi tlen campa anmotlatijtose huan anquiitzquise nopa altepetl pampa amoTECO Dios anmechmacas amomaco. 
<span class="verse" id="JS8_8">8&#160;</span>Huan quema ya anquitlantose nopa altepetl, xijtlatica quen TOTECO quiijtojtoc huan quen na nimechnahuatijtoc.” </div>
<div class='p'>
<span class="verse" id="JS8_9">9&#160;</span>Huajca Josué quintitlanqui, huan inijuanti yajque huan motlatijque iica altepetl Hai para campa calaqui tonati, tlatlajco altepetl Betel huan Hai. Huan Josué panoc nopa yohuali ipan ichaj tlen yoyomitl campa mocajcahuayayaj nochi nopa israelitame. </div>
<div class='p'>
<span class="verse" id="JS8_10">10&#160;</span>Hualmostla Josué mejqui nelcualca huan quinsentili isoldados. Huan Josué huan nopa huehue tlacame catli elque inintlayacancahua nopa israelitame tlayacantiyajque para quihuilanatij altepetl Hai. 
<span class="verse" id="JS8_11">11&#160;</span>Huan nochi inijuanti nejnentiyajque huan monechcahuijque iixmelac nopa altepetl ica norte. Huan onca se tlamayamitl tlatlajco campa inijuanti mocahuayayaj huan altepetl Hai. 
<span class="verse" id="JS8_12">12&#160;</span>Huan Josué quintitlanqui se macuili mil tlacame para ma motlatica tlatlajco Betel huan Hai quentzi más para campa calaqui tonati. 
<span class="verse" id="JS8_13">13&#160;</span>Huajca sesen yajqui campa monequiyaya; sequin campa temo tonati huan sequin mocajcajtoyaj imelac nopa altepetl ica norte. Huan nopa yohuali Josué mocajqui ipan nopa tlamayamitl. </div>
<div class='p'>
<span class="verse" id="JS8_14">14&#160;</span>Huan quema nopa tlanahuatijquetl tlen Hai quiitac Josué, moisihuilti huan quisqui tlen itepa nopa altepetl cualca ica isoldados para quinhuilanatij nopa israelitame ipan nopa tlamayamitl nechca hueyatl Jordán. Pero amo quimatiyayaj para sequinoc israelitame motlatijtoyaj iica ialtepe. 
<span class="verse" id="JS8_15">15&#160;</span>Huajca Josué ihuaya isoldados san quichijque para majmahuiyayaj huan cholojtejque tlen nopa Hai ehuani. Huan yajque ipan ojtli catli panoyaya ipan nopa huactoc tlali campa amo tleno eli. 
<span class="verse" id="JS8_16">16&#160;</span>Huan nopa tlanahuatijquetl quinnahuati nochi isoldados catli mocajtoyaj altepetl Hai para ma quitojtocaca Josué. Huan quej nopa, nopa israelitame quinyacanque ma quicajtehuaca inialtepe huan huejca ma yaca. 
<span class="verse" id="JS8_17">17&#160;</span>Huan amo mocajqui niyon se tlacatl ipan Hai o ipan Betel catli amo quintoquili nopa israelitame. Nochi yajque, huan nopa altepetl mocajqui tlapojtoc. Amo aqui mocahuayaya para quimanahuis. </div>
<div class='p'>
<span class="verse" id="JS8_18">18&#160;</span>Huajca TOTECO quiilhui Josué: “Xijxitlahua mocuatlamin catli huehueyac para Hai para xiquinnextili mosoldados ma calaquica ipan nopa altepetl pampa na nimitzmactilis.” </div>
<div class='p'>Huan quej nopa Josué quixitlajqui. 
<span class="verse" id="JS8_19">19&#160;</span>Huajca inijuanti catli motlatijtoyaj nimantzi motlananque huan calajque ipan nopa altepetl. Huan quitlanque huan quitlatijque. </div>
<div class='p'>
<span class="verse" id="JS8_20-21">20-21&#160;</span>Huan quema nopa tlacame tlen altepetl Hai moicancuepque, quiitaque poctli tlejcoyaya tlen inialtepe hasta ilhuicac. Huan Josué huan nopa israelita soldados catli cholohuayayaj para nopa huactoc tlali moicancuepque huan quiitaque para inijuanti catli motlatijtoyaj iica nopa altepetl ya calactoyaj huan quitlatijtoyaj. Huajca nimantzi sempa mocuepque huan quinhuilanacoj nopa tlacame tlen altepetl Hai catli quintoquiliyayaj. Huan nojquiya nopa israelita soldados catli calactoyaj ipan altepetl quisque huan pejque quinhuilanaj nopa Hai ehuani tlen iniica huan huajca ayacmo cana hueliyayaj cholose. 
<span class="verse" id="JS8_22">22&#160;</span>Nopa israelitame quinyahualojque; sequin iniixpa huan sequinoc iniica. Huan nopa israelitame quintlamimictijque nopa altepetl Hai ehuani huan amo aqui quicajque ma cholo. 
<span class="verse" id="JS8_23">23&#160;</span>San quicahuilijque ma itzto nopa tlanahuatijquetl hasta quihuicaque iixpa Josué. </div>
<div class='p'>
<span class="verse" id="JS8_24">24&#160;</span>Huajca nopa israelitame quintlamimictijque ica machete nochi altepetl Hai ehuani catli quintojtocatinemiyayaj ipan huactoc tlali. Teipa nochi israelitame yajque ipan altepetl Hai huan quintlamimictijque catli mocahuayayaj nopona. 
<span class="verse" id="JS8_25">25&#160;</span>Huajca ipan nopa tonal mijque nochi 12 mil tlacame huan sihuame catli itztoyaj ipan Hai, 
<span class="verse" id="JS8_26">26&#160;</span>pampa Josué amo quitemohui imax catli quitlananayaya ichoso hasta isoldados quintlamimictijque nochi ipan Hai. 
<span class="verse" id="JS8_27">27&#160;</span>Pero nopa israelitame mocuilijque nochi tlapiyalme huan tlamantli catli oncayaya ipan nopa altepetl quen TOTECO quiilhuijtoya Josué ma quichihuaca. 
<span class="verse" id="JS8_28">28&#160;</span>Huan teipa Josué quitlamitlati nopa altepetl. San mocajqui se tlamontomitl tlen tlasoli campa amo aqui quinequi monechcahuis hasta ama. 
<span class="verse" id="JS8_29">29&#160;</span>Huan Josué quicuahuiyoni nopa tlanahuatijquetl tlen Hai ipan se cuahuitl huan nopona mocajqui hasta tiotlac. Huan quema oncalaquiyaya tonati, Josué tlanahuati ma quitemohuica itlacayo huan ma quimajcahuaca nechca campa eltoya nopa puerta para calaquij ipan itepa nopa altepetl. Huan quinilhui ma quimontonoca tetl icuitlapa. Huan nopa tlamontomitl tlen teme noja eltoc. </div>
<div class='s'>TOTECO quiompahui icamanal ica israelitame </div>
<div class='p'>
<span class="verse" id="JS8_30">30&#160;</span>Huajca ipan tepetl Ebal Josué quichijqui se tlaixpamitl para TOTECO Dios catli tiisraelitame tijhueyichihuaj. 
<span class="verse" id="JS8_31">31&#160;</span>Quichijqui senquistoc quen Moisés, itequipanojca TOTECO, tlanahuatijtoya para ma tijchihuaca. Quichijque nopa tlaixpamitl ica tetl catli amo tlatectli quen ijcuilijtoc ipan nopa tlapohualistli tlen itlanahuatilhua Moisés. Huan nopa israelitame quimacaque TOTECO tlacajcahualistli tlatlatili ipan nopa tlaixpamitl huan nojquiya quimacaque tlacajcahualistli para ma onca tlayoltlalili ica Toteco. 
<span class="verse" id="JS8_32">32&#160;</span>Teipa iniixpa nochi israelitame Josué quiijcuilo ipan nopa tetl catli ica quichijtoya nopa tlaixpamitl nopa tlanahuatilme catli Moisés quinmacatoya. 
<span class="verse" id="JS8_33">33&#160;</span>Huan nochi israelitame moquetzque iixpa icaxa TOTECO. Tlajco nopa israelitame ijcatoyaj iixmelac nopa caxa ica tepetl Gerizim iniica ininhuaya ininhuehue masehualhua, inintlayacancahua, ininjueces huan nopa sequinoc altepeme ehuani catli mocajque ininhuaya. Huan nopa seyoc tlajco israelitame ijcatoyaj iixmelac nese lado nopa caxa ica nopa tepetl Ebal iniica, ininhuaya ininhuehue masehualhua, inintlayacancahua, ininjueces huan nopa sequinoc altepeme ehuani catli mocajque ininhuaya. Huan nopa totajtzitzi catli hualajque ipan nopa hueyi familia tlen levitame quihuicayayaj nopa caxa huan mocajque tlatlajco nopa israelitame. Quichiyayayaj para quintiochihuase nopa masehualme. Nochi elqui senquistoc quen Moisés, itequipanojca TOTECO, tlanahuatijtejqui huejcajya ma quichihuaca nopa totajtzitzi para ma quintiochihuaca nopa israelitame. </div>
<div class='p'>
<span class="verse" id="JS8_34">34&#160;</span>Huan teipa Josué quipojqui nochi nopa camanali tlen nopa tlanahuatilme catli TOTECO quinmacatoya. Quipojqui nochi tlatiochihualistli huan nochi tlatelchihualistli catli ijcuilijtoc ipan nopa tlapohualistli catli quipixqui itlanahuatilhua TOTECO. 
<span class="verse" id="JS8_35">35&#160;</span>Huan Josué amo quiiyocacajqui niyon se camanali catli quinahuati Moisés. Nochi quipojqui iniixpa nochi nopa israelitame catli itztoyaj nopona. Huan ijcatoyaj nopona nochi israelitame ica sihuame, coneme huan nochi sequinoc altepeme ehuani catli mocajque ininhuaya.  </div>
<div class='psalmlabel' id='JS9_0'> 9</div>
<div class='s'>Gabaón ehuani quincajcayajque israelitame </div>
<div class='p'>
<span class="verse" id="JS9_1">1&#160;</span>Huan nopa tlanahuatiani catli itztoyaj ipan ne seyoc inaliyo hueyatl Jordán para campa temo tonati quicajque catli panoc ica altepetl Jericó pampa nochi masehualme catli itztoyaj iteno nopa hueyi atl Mediterráneo huan hasta nopa tepeme tlen Líbano quimatque. Nopona itztoyaj nochi nopa tlanahuatiani tlen nopa heteos, amorreos, cananeos, ferezeos, heveos huan jebuseos. 
<span class="verse" id="JS9_2">2&#160;</span>Huan huajca nochi mosentilijque ica san se ininyolo para quihuilanase Josué huan nopa israelitame. </div>
<div class='p'>
<span class="verse" id="JS9_3">3&#160;</span>Pero inijuanti catli itztoyaj ipan altepetl Gabaón quicajque catli Josué quinchihuilijtoya altepeme Jericó huan Hai, 
<span class="verse" id="JS9_4">4&#160;</span>huan pejque moilhuíaj quenicatza huelis quincajcayahuase nopa israelitame para momanahuise. Huajca quicuique tlamantli catli ayacmo cuali para tlachihuase quen huejca hualayayaj. Quitlalijque huehue coxtali ininpani ininburrojhua. Huan quitlalijque cuetlax bolsas catli nojquiya sosoltic catli ipan quitectoyaj xocomeca atl. 
<span class="verse" id="JS9_5">5&#160;</span>Huan motlalilijque tecactli sosoltic huan coyontoc. Huan motlalilijque ininyoyohua catli neltlantoc. Huan quihuicaque pantzi catli pojyajtoya huan huactoc. 
<span class="verse" id="JS9_6">6&#160;</span>Huan ajsicoj campa Josué mocajcahuayaya ipan Gilgal huan quicamanalhuijque Josué huan nopa israelita tlayacanani. Quinilhuijque: </div>
<div class='p'>―Tojuanti tihualahuij nelhuejca. Tihualajtoque para ma timochihuaca tihuampoxme huan ma tijsencahuaca se camanal sencahuali para amo quema timohuilanase. </div>
<div class='p'>
<span class="verse" id="JS9_7">7&#160;</span>Huan nopa israelitame quinnanquilijque nopa Gabaón ehuani: </div>
<div class='p'>―Nohueli nechca anitztoque tohuaya huan quej nopa amo hueli amohuaya timocahuase para amo timohuilanase. </div>
<div class='p'>
<span class="verse" id="JS9_8">8&#160;</span>Huan nopa Gabaón ehuani quinanquilijque Josué: </div>
<div class='p'>―Tojuanti timechtequipanose san tlapic. </div>
<div class='p'>Huan Josué quinilhui: </div>
<div class='p'>―¿Ajqueya amojuanti huan canque anhualahuij? </div>
<div class='p'>
<span class="verse" id="JS9_9">9&#160;</span>Huan tlananquilijque: </div>
<div class='p'>―Timotequipanojcahua tihualajtoque nelhuejca pampa tijcactoque catli amoTECO Dios anmechchihuilijtoc. Tijcactoque tlen ihueyitilis huan nochi nopa tlanextilijcayotl catli quichijqui ipan tlali Egipto. 
<span class="verse" id="JS9_10">10&#160;</span>Tijcactoque nochi catli quinchihuili nopa ome inintlanahuatijcahua amorreos catli itztoyaj ne seyoc inaliyo hueyatl Jordán; Sehón nopa tlanahuatijquetl tlen Hesbón huan Og nopa tlanahuatijquetl tlen tlali Basán catli mosehuiyaya para tlanahuatis ipan altepetl Astarot. 
<span class="verse" id="JS9_11">11&#160;</span>Huan yeca tohuehue masehualhua huan nochi catli itztoque ipan totlal techilhuijque ma tijcuica catli monequi para ipan ojtli huan ma tihualaca timechitaquij. Quinequiyayaj ma timechilhuiquij para timechtequipanose san tlapic sintla timohuampoxchihuase. 
<span class="verse" id="JS9_12">12&#160;</span>Huan ni topantzi catli tijhualicaque noja totonic tijcuitejque ipan ojtli. Ama xiquitaca. Ya huactoc huan hasta pojyajtoc. 
<span class="verse" id="JS9_13">13&#160;</span>Ni cuetlax bolsas catli ipan tijtejque xocomeca atl, nojquiya eltoya yancuic quema tijtemitijque huan ama ya tzayantoc. Nojquiya tlahuel tlantoc toyoyo huan totecac, pampa nelía huejca tinejnentoque. </div>
<div class='p'>
<span class="verse" id="JS9_14">14&#160;</span>Huan nopa israelitame huan Josué quiyecojque nopa tlacualistli catli quihualicayayaj huan quinneltocaque nopa gabaonitame, pero amo quitlatzintoquilijque TOTECO achtihui tlaque ma quichihuaca. 
<span class="verse" id="JS9_15">15&#160;</span>Huajca Josué quichijqui se camanali ininhuaya para mohuampoxchihuase huan quincahuilise ma itztoca. Huan yaya huan nopa tlayacanca israelitame nojquiya quitestigojquetzque TOTECO para amo quinmictisquíaj. </div>
<div class='p'>
<span class="verse" id="JS9_16">16&#160;</span>Huan quema panotoya eyi tonali, nopa israelitame momacaque cuenta para nopa gabaonitame hualayayaj nechcatzi huan nelía itztoyaj ipan inintlal. 
<span class="verse" id="JS9_17">17&#160;</span>Huajca nopa israelitame yajque quintemotoj. Huan ica eyi tonali ajsitoj inialtepehua catli eliyaya Gabaón, Cafira, Beerot huan Quiriat Jearim. 
<span class="verse" id="JS9_18">18&#160;</span>Pero nopa israelitame amo quinmictijque, pampa inintlayacancahua quitestigojquetztoyaj TOTECO Dios catli tiisraelitame tijtequipanohuaj para amo tiquinmictisquíaj. </div>
<div class='p'>Yeca nopa israelitame pejque ininca camanaltij inintlayacancahua pampa cualanque ica nopa camanali catli quichijque. 
<span class="verse" id="JS9_19">19&#160;</span>Pero nopa tlayacanani quinilhuijque nopa israelitame: </div>
<div class='p'>―Tojuanti tijtestigojquetztoque TOTECO Dios catli tijtequipanohuaj para amo tleno tiquinchihuilise, huan yeca ama amo tleno huelis tiquinchihuilise. 
<span class="verse" id="JS9_20">20&#160;</span>Monequi tiquincahuase pampa sintla amo tijchihuase catli tijtestigojquetzque TOTECO Dios, yaya tlahuel cualanis tohuaya. </div>
<div class='p'>
<span class="verse" id="JS9_21">21&#160;</span>Huajca nopa tlayacanca israelita tlacame tlanahuatijque ma amo quinmictica nopa Gabaón ehuani pero ma quintequihuica quen cuajcuahuini huan asacani. Huan quej nopa quichijque. </div>
<div class='p'>
<span class="verse" id="JS9_22">22&#160;</span>Huan Josué quinnotzqui nopa gabaonitame huan quinilhui: </div>
<div class='p'>―¿Para tlen antechcajcayajque? Antechilhuijque para huejca amochajchaj, pero nelía nechcatzi anhualahuij. 
<span class="verse" id="JS9_23">23&#160;</span>Huajca pampa catli anquichijtoque, Toteco Dios anmechtelchijtoc huan para nochipa antechtequipanose. Monequi ancuatlapanase huan anasacase para itlaixpa ipan ichaj. </div>
<div class='p'>
<span class="verse" id="JS9_24">24&#160;</span>Huan quinanquilijque Josué: </div>
<div class='p'>―Nochi ya ni tijchijque pampa tijmatiyayaj antechmictisquíaj. Tijcajque para amoTECO Dios quinahuatijtoya Moisés ma anmechmaca ni tlali huan ma techtzontlamiltica nochi catli tiitztoque nica. Huajca timajmahuiyayaj. 
<span class="verse" id="JS9_25">25&#160;</span>Pero tiitztoque momaco; xijchihua catli más cuali tiquita. </div>
<div class='p'>
<span class="verse" id="JS9_26">26&#160;</span>Huajca Josué amo quincahuili nopa israelitame ma quinmictica nopa gabaonitame. 
<span class="verse" id="JS9_27">27&#160;</span>Pero quichijqui ma elica cuajcuahuini huan asacani para nopa israelitame huan para itlaixpa TOTECO. Huan hasta ama ya nopa quichihuaj nopa gabaonitame ipan nopa lugar campa TOTECO quitlapejpenijtoc para itlaixpa.  </div>
<div class='psalmlabel' id='JS10_0'> 10</div>
<div class='s'>Nopa israelitame quintlanque nopa amorreos </div>
<div class='p'>
<span class="verse" id="JS10_1">1&#160;</span>Huan quicajqui Adonisedec nopa tlanahuatijquetl tlen altepetl Jerusalén quenicatza Josué quitlantoya altepetl Hai huan quimictijtoya itlanahuatijca. Huan momacac cuenta para quisosolo nochi catli eltoya ipan Hai san se quen quisosolo nochi ipan altepetl Jericó huan quimicti itlanahuatijca. Nojquiya Tlanahuatijquetl Adonisedec quicajqui para nopa gabaonitame quichijtoyaj se camanali ica nopa israelitame huan ama mocahuayayaj ininhuaya. Huajca nelía majmajqui. 
<span class="verse" id="JS10_2">2&#160;</span>Huan noja más majmajqui pampa quimatqui Gabaón nelía eliyaya se altepetl hueyi huan quipixqui chicahualistli quen nopa altepeme campa mosehuía se tlanahuatijquetl. Nojquiya altepetl Gabaón elqui más hueyi que altepetl Hai, huan nochi isoldados nelía mooquichmatiyayaj. 
<span class="verse" id="JS10_3">3&#160;</span>Yeca Tlanahuatijquetl Adonisedec quintitlanqui itlayolmelajcahua ma yaca quiitatij Tlanahuatijquetl Hoham ipan altepetl Hebrón, Tlanahuatijquetl Piream ipan altepetl Jarmut, Tlanahuatijquetl Jafía ipan altepetl Laquis huan Tlanahuatijquetl Debir ipan altepetl Eglón. Huan quinilhui: 
<span class="verse" id="JS10_4">4&#160;</span>“Xihualaca nica, techpalehuiquij tijhuilanase altepetl Gabaón pampa inijuanti mohuampoxchijtoque ihuaya Josué huan nopa israelitame.” 
<span class="verse" id="JS10_5">5&#160;</span>Huan quej nopa ininsoldados nopa macuilme tlanahuatiani tlen amorreos, (inijuanti nopa tlanahuatiani tlen Jerusalén, Hebrón, Jarmut, Laquis huan Eglón) mosansejcotilijque para quihuilanase Gabaón. Huan yajque huan mocajcajque nechca nopa altepetl para quihuilanatij. </div>
<div class='p'>
<span class="verse" id="JS10_6">6&#160;</span>Huajca nopa Gabaón ehuani quititlanilijque se amatl Josué campa itztoya ipan Gilgal huan quiyolmelajque: “Amo techtlahuelcahua tojuanti catli timotequipanojcahua. Xihualaca nimantzi techpalehuiquij huan techmanahuiquij, pampa nochi nopa tlanahuatiani catli quinnahuatíaj amorreos campa tlachiquiltipa mosentilijtoque para techhuilanase.” </div>
<div class='p'>
<span class="verse" id="JS10_7">7&#160;</span>Huajca Josué quisqui tlen Gilgal ica nochi isoldados catli más motemacayayaj. 
<span class="verse" id="JS10_8">8&#160;</span>Huan TOTECO quiilhui Josué: “Amo xiquinimacasi pampa na nimitzmactilis momaco. Huan amo aqui huelis mohuaya motlalis.” </div>
<div class='p'>
<span class="verse" id="JS10_9">9&#160;</span>Huan Josué nejnenqui nochi se yohual tlen Gilgal huan quinichtacahuito nopa amorreos. 
<span class="verse" id="JS10_10">10&#160;</span>Huan TOTECO quichijqui ma momajmatica iniixpa nopa israelitame huan ma cholojtehuaca. Huan quipalehui Josué ma quinmicti miyac ipan se hueyi tlahuilancayotl nechca Gabaón. Teipa quichijqui para nopa israelitame ma quintojtocatiyaca ne sequinoc ipan nopa tlaixtemolis nechca altepetl Bet Horón. Huan quinpalehui noja ma quinmictijtiyaca nopa amorreos hasta nopa altepeme Azeca huan Maceda. 
<span class="verse" id="JS10_11">11&#160;</span>Huan quema nopa amorreos temoque nopa tlaixtemolis nechca Bet Horón para mochololtise tlen nopa israelitame, TOTECO quimajcajqui tesihuitl ininpani tlen ilhuicac catli eliyaya quen huejhueyi teme. Huan TOTECO quinmicti más amorreos ica tesihuitl que israelitame quinmictijque ica ininmachete. </div>
<div class='p'>
<span class="verse" id="JS10_12">12&#160;</span>Huan quema TOTECO quinmactiliyaya nopa amorreos ininmaco israelitame, Josué quicamanalhui TOTECO iniixpa nopa israelitame huan quiijto: </div>
<div class='q'>“Ma moquetza tonati ipan nopa altepetl Gabaón. </div>
<div class='q'>Huan ma moquetza metztli ipan nopa tlamayamitl Ajalón.” </div>
<div class='q'>
<span class="verse" id="JS10_13">13&#160;</span>Huajca tonati huan metztli moquetzque, </div>
<div class='q'>hasta nopa israelitame quintlanque inincualancaitacahua. </div>
<div class='p'>Huan ya ni huan nochi catli panoc ijcuilijtoc ipan nopa tlapohualistli Jaser. Huan tonati moquetzqui tlatlajco ipan ilhuicactli huan quichixqui nechca se tonal para oncalaquisquía. 
<span class="verse" id="JS10_14">14&#160;</span>Amo quema oncatoya seyoc tonal quen nopa tonal, niyon amo quema oncas; pampa TOTECO quitlacaquili icamanal se tlacatl. Huan TOTECO nelía tlahuilanayaya para nopa israelitame. </div>
<div class='p'>
<span class="verse" id="JS10_15">15&#160;</span>Teipa Josué huan nopa israelitame sempa yajque campa mocajcahuayayaj ipan Gilgal. </div>
<div class='p'>
<span class="verse" id="JS10_16">16&#160;</span>Huan ipan nopa tlahuilancayotl nopa macuilti tlanahuatiani cholojque huan motlatijque ipan se tecacahuatl nechca altepetl Maceda. 
<span class="verse" id="JS10_17">17&#160;</span>Pero se acajya quiilhui Josué canque motlatiyayaj. 
<span class="verse" id="JS10_18">18&#160;</span>Huajca Josué tlanahuati: “Xijmimiloca huejhueyi teme campa calajque ipan nopa tecacahuatl huan cuali xijtzacuaca. Teipa xiquincahuaca soldados nopona ma quimocuitlahuica para amo huelis quisase. 
<span class="verse" id="JS10_19">19&#160;</span>Pero amojuanti amo ximoquetzaca. Xiquintojtocatiyaca amocualancaitacahua huan xiquinhuilanaca ica iniica. Amo xiquincahuilica ma calaquica ipan inialtepe, pampa amoTECO Dios anmechmactilijtoc amomaco.” </div>
<div class='p'>
<span class="verse" id="JS10_20">20&#160;</span>Huajca Josué ininhuaya nopa israelitame quintlanque nopa amorreos huan quinmictijque ipan se hueyi tlahuilancayotl. San se ome cholojque huan motlatitoj ipan altepeme catli tzactoya. 
<span class="verse" id="JS10_21">21&#160;</span>Huan nochi israelita soldados ajsique ica cuali campa itztoya Josué nechca Maceda campa mocajcajtoyaj. Huajca amo aqui motemacac para ininca camanaltis catli fiero nopa israelitame. </div>
<div class='p'>
<span class="verse" id="JS10_22">22&#160;</span>Teipa Josué quiijto: “Xijtlapoca nopa tecacahuatl campa anquintzajque nopa macuilti tlanahuatiani huan techhualiquilica.” </div>
<div class='p'>
<span class="verse" id="JS10_23">23&#160;</span>Huajca nopa israelitame quinquixtijque tlen nopa tecacahuatl nopa macuilti tlanahuatiani; nopa tlanahuatijquetl tlen Jerusalén, Hebrón, Jarmut, Laquis huan Eglón. 
<span class="verse" id="JS10_24">24&#160;</span>Huan quema quinhualicaque iixpa Josué, quinnotzqui nochi nopa israelita soldados ma monechcahuica. Huan quinnahuati nopa tlayacanani tlen isoldados, quinilhui: “Xiquintlaliliquij amoicxi ininquechtla ni tlanahuatiani.” </div>
<div class='p'>Huan quej nopa quichijque. 
<span class="verse" id="JS10_25">25&#160;</span>Huajca Josué quinilhui: “Amo ximajmahuica niyon amo xiyolcuesihuica. Ximotetilica huan ximotemacaca pampa quej ni TOTECO quinchihuilis nochi amocualancaitacahua.” </div>
<div class='p'>
<span class="verse" id="JS10_26">26&#160;</span>Teipa Josué quinmicti nopa tlanahuatiani huan tlanahuati para sesen ma quicuahuiyonica ipan se cuahuitl. Huan quej nopa quincajque hasta quema tiotlaquixqui. 
<span class="verse" id="JS10_27">27&#160;</span>Huan quema calaquiyaya tonati, Josué tlanahuati ma quintemohuica nopa mijcatzitzi huan ma quintemaca ipan nopa ostotl catli ipan motlatijtoyaj. Teipa quitzajque nopa tecacahuatl ica huejhueyi teme huan quej nopa noja eltoc hasta ama. </div>
<div class='s'>Campa hueli tlatlanque israelitame </div>
<div class='p'>
<span class="verse" id="JS10_28">28&#160;</span>Ipan nopa tonal nojquiya Josué quitlanqui nopa altepetl Maceda huan quitlamisosolo. Quinmachetejhui inintlanahuatijca huan nochi catli itztoyaj nopona, huan amo aqui mocajqui itztoc. Quichihuili nopa tlanahuatijquetl ipan Maceda san se quen quichihuili nopa tlanahuatijquetl tlen altepetl Jericó. </div>
<div class='p'>
<span class="verse" id="JS10_29">29&#160;</span>Huan teipa Josué huan nopa israelitame quisque Maceda huan yajque altepetl Libna quihuilanatoj. 
<span class="verse" id="JS10_30">30&#160;</span>Huan nojquiya TOTECO quinmactili nopa altepetl ihuaya itlanahuatijca. Huan quinmictijque nochi catli itztoyaj nopona ica machete. Amo aqui mocajqui itztoc, huan quichihuilijque inintlanahuatijca san se quen quichijque ica nopa tlanahuatijquetl tlen Jericó. </div>
<div class='p'>
<span class="verse" id="JS10_31">31&#160;</span>Teipa Josué huan nopa israelitame quisque Libna huan quiyahualotoj altepetl Laquis para quihuilanase. 
<span class="verse" id="JS10_32">32&#160;</span>Huan hualmostla TOTECO quinmactili altepetl Laquis huan nopa israelitame quinmachetejhuijque nochi catli itztoyaj nopona quen quichijtoyaj ipan Libna. </div>
<div class='p'>
<span class="verse" id="JS10_33">33&#160;</span>Huan quema quihuilanayayaj Laquis, Tlanahuatijquetl Horam ipan altepetl Gezer hualajqui ica isoldados para quimanahuico nopa altepetl, pero Josué nojquiya quitlanqui ya ininhuaya nochi isoldados huan amo aqui quicajqui itztoc. </div>
<div class='p'>
<span class="verse" id="JS10_34">34&#160;</span>Huan quema Josué huan nopa israelita soldados catli itztoyaj ihuaya quisque altepetl Laquis, quiyahualotoj altepetl Eglón para quihuilanase. 
<span class="verse" id="JS10_35">35&#160;</span>Huan ipan nopa tonal quitlanque nopa altepetl huan quinmachetejhuijque nochi catli nopona itztoyaj. Quintlamimictijque quen quichijtoyaj ica Laquis. </div>
<div class='p'>
<span class="verse" id="JS10_36">36&#160;</span>Teipa quistejque altepetl Eglón huan yajque altepetl Hebrón para quihuilanatij. 
<span class="verse" id="JS10_37">37&#160;</span>Huan quitlanque nopa altepetl huan quimachetejhuijque nopa tlanahuatijquetl huan nochi masehualme catli itztoyaj nopona huan ipan nochi pilaltepetzitzi nejnechca. Quichijtoyaj san se quen quichijtoyaj ica altepetl Eglón. Huan amo aqui mocajqui itztoc. </div>
<div class='p'>
<span class="verse" id="JS10_38">38&#160;</span>Teipa Josué huan nopa israelita soldados sempa yajque altepetl Debir para quihuilanatij. 
<span class="verse" id="JS10_39">39&#160;</span>Huan quimachetejhuijque nopa tlanahuatijquetl huan nochi catli itztoyaj ipan nopa altepetl huan ipan nochi ipilaltepehua. Huan amo aqui mocajqui itztoc ipan Debir pampa quintlamimictijque nochi quen quichijtoyaj ipan altepetl Hebrón huan Libna. </div>
<div class='p'>
<span class="verse" id="JS10_40">40&#160;</span>Quej nopa Josué quitlanqui nochi nopa tlali huan inintlanahuatijcahua. Ica norte quitlanqui campa nopa tlachiquiltipa, huan ica sur campa nopa huactoc tlali Neguev. Quitlanqui nopa tlamayan tlali campa temo tonati huan nopa tlaixtemolis ica campa hualquisa tonati. Nochi altepeme quitlamisosolo huan nochi masehualme quintlamimicti. Amo aqui mocajqui itztoc quen technahuatijtoya TOTECO Dios catli tiisraelitame tijtequipanohuaj. 
<span class="verse" id="JS10_41">41&#160;</span>Quintlamitlanqui huan moaxcati nochi nopa tlali tlen Cades Barnea ica sur hasta Gaza campa temo tonati, huan nochi nopa tlali tlen Gosén hasta altepetl Gabaón ica norte. 
<span class="verse" id="JS10_42">42&#160;</span>Nochi ya ni quichijqui ica se huelta pampa techhuilanili TOTECO Dios catli tiisraelitame tijtequipanohuaj. 
<span class="verse" id="JS10_43">43&#160;</span>Huan teipa Josué huan nochi israelita soldados sempa yajque campa mocajcajtoyaj ne sequinoc israelitame ipan tlali Gilgal.  </div>
<div class='psalmlabel' id='JS11_0'> 11</div>
<div class='s'>Josué quitlanqui Jabín huan catli nechca mocajqui </div>
<div class='p'>
<span class="verse" id="JS11_1">1&#160;</span>Quema Tlanahuatijquetl Jabín ipan altepetl Hazor quimatqui ya nopa, tlatitlanqui ma quinyolmelahuatij miyac tlanahuatiani para ma mosentilica ica ininsoldados para san sejco ma quinhuilanatij israelitame. Quiyolmelajqui nopa tlanahuatijquetl Jobab tlen tlali Madón huan nojquiya nopa tlanahuatijquetl tlen Simrón huan tlen Acsaf. 
<span class="verse" id="JS11_2">2&#160;</span>Nojquiya quinyolmelajqui nochi nopa tlanahuatiani catli itztoyaj ipan tepeme ica norte, huan campa tlamayantipa Arabá ica sur tlen nopa hueyatl Cineret huan campa tepeme nejnechca Dor neca campa calaqui tonati. 
<span class="verse" id="JS11_3">3&#160;</span>Quinyolmelajqui nopa tlanahuatiani tlen nopa cananeos ica campa hualquisa tonati huan nopa sequinoc campa calaqui tonati. Nojquiya quinyolmelajqui nopa tlanahuatiani tlen nopa amorreos, heteos, ferezeos huan jebuseos catli itztoque campa tepeme huan nopa tlanahuatijquetl tlen nopa heveos catli itztoque ipan itlaixtemolis tepetl Hermón ipan tlali Mizpa. </div>
<div class='p'>
<span class="verse" id="JS11_4">4&#160;</span>Huan nochi ni tlanahuatiani quisque ica ininsoldados huan ica miyac tlahuilanca carros huan tlahuel miyac cahuayojme. Itztoyaj tlahuel miyac soldados hasta amo aqui hueliyaya quinpohua pampa nesiyayaj quen imiyaca xali iteno hueyi atl. 
<span class="verse" id="JS11_5">5&#160;</span>Nochi inijuanti mosentilijque huan mocajque nechca nopa ameli catli itoca Merom para quinhuilanase israelitame. </div>
<div class='p'>
<span class="verse" id="JS11_6">6&#160;</span>Pero TOTECO quiilhui Josué: “Amo xiquinimacasi pampa mostla quen ama ni hora na ya nimechmictilijtos nochi inijuanti. Huan anquitequise se iniicxitlalo inincahuayos para amo motlalose huan anquitlatise inintlahuilanca carros.” </div>
<div class='p'>
<span class="verse" id="JS11_7">7&#160;</span>Huajca Josué huan nochi isoldados quinichtacahuilanatoj nechca hueyatl Merom huan pejque quinhuilanaj. 
<span class="verse" id="JS11_8">8&#160;</span>Huan TOTECO quintemactili ininmaco nopa israelitame, huan quinhuilanque huan quintojtocatiyajque hasta nopa Hueyi Altepetl Sidón huan hasta Misrefot Maim. Huan para campa hualquisa tonati quintepotztocaque hasta nopa Tlamaya tlen Mizpa, huan niyon se amo mocajqui itztoc. 
<span class="verse" id="JS11_9">9&#160;</span>Huan Josué quichijqui quen TOTECO tlanahuatijtoya huan quitejque se iniicxitlalo inincahuayos huan quitlati inintlahuilanca carros. </div>
<div class='p'>
<span class="verse" id="JS11_10">10&#160;</span>Teipa quema sempa yohuiyaya Josué ichaj, quitlanqui altepetl Hazor, huan quimicti itlanahuatijca. (Achtihui altepetl Hazor elqui catli quipixqui tequiticayotl ica nochi sequinoc altepeme ipan nochi ni tlalme.) 
<span class="verse" id="JS11_11">11&#160;</span>Huan quinmicti ica machete nochi catli nopona itztoyaj huan quitlatijque nopa altepetl. 
<span class="verse" id="JS11_12">12&#160;</span>Huan teipa Josué quinhuilanqui nochi nopa altepeme catli iniaxcahua nopa tlanahuatiani catli mosentilijtoyaj para tlahuilanase. Quintlanqui nopa altepeme huan quinmicti nochi catli itztoyaj nopona quen tlanahuati Moisés, itequipanojca TOTECO, huejcajya ma quichihuaca. 
<span class="verse" id="JS11_13">13&#160;</span>Pero nopa israelitame amo quitlatijque niyon se altepetl catli quichijtoyaj ipan tetl. San Hazor, quena, quitlatijque. 
<span class="verse" id="JS11_14">14&#160;</span>Quintlamimictijque catli itztoyaj ipan nopa altepeme huan moaxcatijque nochi tlapiyalme huan tlamantli catli oncayaya. Niyon se masehuali amo mocajqui itztoc. </div>
<div class='s'>Josué quichijqui catli Moisés quinahuati </div>
<div class='p'>
<span class="verse" id="JS11_15">15&#160;</span>Nochi tlanahuatilme catli TOTECO quinahuatijtoya Moisés ma quichihuaca, Moisés quipanoltijtoya ica Josué para ma quichihua. Huan senquistoc nochi nopa tlanahuatilme Josué quichijqui. Josué amo quiiyocacajqui niyon se tlanahuatili catli TOTECO quinahuatijtoya Moisés. 
<span class="verse" id="JS11_16">16&#160;</span>Huan Josué quitlanqui nochi nopa tlali campa hueli. Quitlanqui nopa tlali campa tepeme, campa huactoc tlali Neguev, nochi tlali Gosén, nochi nopa tlamayamitl nechca atl, nochi tlali Arabá, huan nochi nopa tepeme huan tlamayantipa catli ama eltoc ipan tlali Israel. 
<span class="verse" id="JS11_17">17&#160;</span>Mocuilijtoyaj inintlal ica inepa catli pehua ipan tepetl Halac nechca Seir ica sur huan yohui hasta Baal Gad ipan nopa Tlamayamitl Líbano ica norte catli mocahua itzintla tepetl Hermón. Huan Josué quinitzqui huan quinmicti nochi tlanahuatiani ipan nopa tlali, 
<span class="verse" id="JS11_18">18&#160;</span>masque huejcajqui para quinhuilantinenqui. 
<span class="verse" id="JS11_19">19&#160;</span>San ica nopa heveos tlen altepetl Gabaón quichijque se camanali, pero nochi sequinoc heveos quinmictijque. 
<span class="verse" id="JS11_20">20&#160;</span>Pampa TOTECO quinyoltetili inincualancaitacahua para ma motzontochonchihuaca huan ma quinhuilanatij nopa israelitame. Huan teipa nopa israelitame quintzontlamiltijque huan amo quipixque ininyolo ininhuaya quen TOTECO quinahuatijtoya Moisés ma quichihuaca. </div>
<div class='p'>
<span class="verse" id="JS11_21">21&#160;</span>Ipan nopa tonali Josué yajqui quintzontlamiltito nopa masehualme huejcapantique catli eliyayaj iteipan ixhuihua Anac huan itztoyaj ipan tepetl Hebrón, Debir, Anab huan ipan nochi tepeme campa ama tlali Judá huan tlali Israel. Quinmicti huan quinsemanili inialtepehua. 
<span class="verse" id="JS11_22">22&#160;</span>Huan quej nopa amo mocajqui niyon se huejcapantic masehuali ipan inintlal nopa israelitame. San, quena, sequin mocajque ipan tlali Gaza, Gat huan Asdod. 
<span class="verse" id="JS11_23">23&#160;</span>Huajca quej nopa Josué quitlanqui nochi nopa tlali quen TOTECO quiilhuijtoya Moisés. Huan Josué quinmajmacac nopa israelitame nopa tlali para iniaxca quen TOTECO quiijto. Quinmajmacac sesen tlen nopa hueyi familias quen imiyaca iteipan ixhuihua. Huan teipa, quena, oncac tlaseseltili ipan nopa tlali huan ayacmo oncac tlahuilancayotl.  </div>
<div class='psalmlabel' id='JS12_0'> 12</div>
<div class='s'>Nopa tlanahuatiani catli quintlanqui Moisés </div>
<div class='p'>
<span class="verse" id="JS12_1">1&#160;</span>Ipan ne seyoc inaliyo hueyatl Jordán, Moisés quinyacantoya nopa israelitame ma quintlanica Sehón, inintlanahuatijca amorreos catli itztoya ipan altepetl Hesbón, huan Og, nopa tlanahuatijquetl tlen altepetl Basán. Yeca quitlanque nopa tlali tlen nopa tlamayamitl Arnón huan tlen nochi nopa tlamayamitl nechca hueyatl Jordán hasta nopa tepetl Hermón ipan norte. </div>
<div class='p'>
<span class="verse" id="JS12_2">2&#160;</span>Huan Sehón catli elqui tlanahuatijquetl tlen nopa amorreo masehualme quinahuatiyaya nopa tlajco tlen tlali Galaad catli mocajqui ipan sur. Nopa tlali mocajqui tlatlajco nopa tlamayamitl nopa hueyatl Jaboc ica norte huan nopa tlamayamitl tlen hueyatl Aroer ipan sur. Nopa hueyatl Jaboc elqui ininnepa inintlal nopa amonitame. Huan ica sur, pero quentzi más para campa hualquisa tonati, inepantipa Sehón ajsic hasta nopa altepetl Aroer ipan iteno nopa tlamayamitl Arnón. Huan ica sur, pero quentzi más para campa temo tonati inepa ajsic hasta nopa altepetl ipan nopa tlamayamitl tlen hueyatl Arnón catli mocahua tlatlajco altepetl Aroer huan nopa Hueyi Atl Mictoc. 
<span class="verse" id="JS12_3">3&#160;</span>Inepa Tlanahuatijquetl Sehón ica campa temo tonati elqui nopa tlamayamitl nechca hueyatl Jordán catli pejqui ica norte ipan nopa hueyi mantoc atl catli itoca Cineret huan ontlami ica sur campa nopa Hueyi Atl Mictoc. Nojquiya mocajqui ipan itlal Tlanahuatijquetl Sehón nopa tlali catli pejqui ica nopa Hueyi Atl Mictoc huan yajqui para campa hualquisa tonati hasta altepetl Bet Jesimot catli mocahua itzintla tepetl Pisga. </div>
<div class='p'>
<span class="verse" id="JS12_4">4&#160;</span>Huan Moisés huan nopa israelitame nojquiya quitlanque Og, nopa tlanahuatijquetl tlen Basán. Tlanahuatijquetl Og elqui iyojtzi tlen nopa huejcapantique masehualme catli inintoca refaitame. Huan yaya mosehui para tlanahuatis ipan altepeme Astarot huan Edrei. 
<span class="verse" id="JS12_5">5&#160;</span>Huan itlal Og quipixqui nopa tepetl Hermón, Salca, huan nochi nopa tlali Basán. Huan itlal yajqui hasta inepantipa Gesur huan Maaca campa temo tonati, huan ica sur quipixqui tlajco tlali Galaad campa inepantipa quiajsic itlal Sehón catli achtihui eliyaya tlanahuatijquetl ipan altepetl Hesbón. </div>
<div class='p'>
<span class="verse" id="JS12_6">6&#160;</span>Moisés ihuaya nopa israelitame quintlantoyaj ni tlanahuatiani, huan Moisés quinmacac ni tlalme nochi iteipan ixhuihua Rubén, Gad, huan tlajco iteipan ixhuihua Manasés. </div>
<div class='s'>Nopa tlanahuatiani catli quintlanqui Josué </div>
<div class='p'>
<span class="verse" id="JS12_7">7&#160;</span>Huan Josué huan nopa israelitame quintlanque ni tlanahuatiani tlen nimitzilhuis catli itztoyaj ipan tlalme tlen nopa hueyatl Jordán hasta campa calaqui tonati. (Ni tlali pejtehua Baal Gad ipan Itlamaya Líbano huan ontlantoc ipan tepetl Halac catli tlejco hasta tepetl Seir.) Huan Josué quinmajmacac israelitame ni tlali quen ininmiyaca iteipan ixhuihua tlen sesen hueyi familia quipixqui. 
<span class="verse" id="JS12_8">8&#160;</span>Ni tlali quipixqui nopa tepeme, nopa tlamayamitl nechca hueyatl Jordán, nopa Arabá, nopa tlaixtemolis, nopa huactoc tlali campa amo tleno eli huan nopa Neguev. Ni tlalme eltoya iniaxca nopa heteos, amorreos, cananeos, ferezeos, heveos huan jebuseos. </div>
<div class='q'>
<span class="verse" id="JS12_9">9&#160;</span>Nopa tlanahuatiani catli Josué huan nopa israelitame quintlanque elque nopa tlanahuatiani tlen ni altepeme: </div>
<div class='q'>Jericó, Hai catli eltoya nechca Betel, </div>
<div class='q'>
<span class="verse" id="JS12_10">10&#160;</span>Jerusalén, Hebrón, </div>
<div class='q'>
<span class="verse" id="JS12_11">11&#160;</span>Jarmut, Laquis, </div>
<div class='q'>
<span class="verse" id="JS12_12">12&#160;</span>Eglón, Gezer, </div>
<div class='q'>
<span class="verse" id="JS12_13">13&#160;</span>Debir, Geder, </div>
<div class='q'>
<span class="verse" id="JS12_14">14&#160;</span>Horma, Arad, </div>
<div class='q'>
<span class="verse" id="JS12_15">15&#160;</span>Libna huan Adulam, </div>
<div class='q'>
<span class="verse" id="JS12_16">16&#160;</span>Maceda, Betel, </div>
<div class='q'>
<span class="verse" id="JS12_17">17&#160;</span>Tapúa, Hefer, </div>
<div class='q'>
<span class="verse" id="JS12_18">18&#160;</span>Afec, Sarón, </div>
<div class='q'>
<span class="verse" id="JS12_19">19&#160;</span>Madón, Hazor, </div>
<div class='q'>
<span class="verse" id="JS12_20">20&#160;</span>Simron Merón, Acsaf, </div>
<div class='q'>
<span class="verse" id="JS12_21">21&#160;</span>Taanac, Meguido, </div>
<div class='q'>
<span class="verse" id="JS12_22">22&#160;</span>Cedes, Jocneam ipan Carmelo, </div>
<div class='q'>
<span class="verse" id="JS12_23">23&#160;</span>Dor ipan tlali Dor, </div>
<div class='q'>Goim ipan tlali Gilgal, </div>
<div class='q'>
<span class="verse" id="JS12_24">24&#160;</span>huan nojquiya nopa tlanahuatijquetl ipan altepetl Tirsa. </div>
<div class='p'>Elque 31 tlanahuatiani para nochi catli Josué huan nopa israelitame quintlanque.  </div>
<div class='psalmlabel' id='JS13_0'> 13</div>
<div class='s'>Nopa tlalme catli polihui quitlanise israelitame </div>
<div class='p'>
<span class="verse" id="JS13_1">1&#160;</span>Huan quema Josué ya eliyaya huehuentzi, TOTECO quiilhui: “Ta ya tihuehuentzi huan noja mocahua miyac tlalme para anquitlanise. Ya ni catli polihui: </div>
<div class='q'>
<span class="verse" id="JS13_2">2&#160;</span>Nochi inintlal nopa filisteos, nochi inintlal nopa gesureos, 
<span class="verse" id="JS13_3">3&#160;</span>nochi nopa tlali catli ama iniaxca nopa cananeos catli pehua campa temo tonati ica hueyatl Sihor ipan inepantipa tlali Egipto huan ica norte yohui hasta inepantipa tlali Ecrón. Nojquiya polihui nopa macuili altepeme tlen nopa filisteos: Gaza, Asdod, Ascalón, Gat huan Ecrón. Huan ica sur polihui nopa tlali tlen nopa aveos, 
<span class="verse" id="JS13_4">4&#160;</span>huan ica sur, nochi inintlal cananeos ica nopa altepetl Mehara catli nelía eliyaya iniaxca nopa sidonios huan nochi nopa tlali ica norte hasta Afec campa inepa inintlal nopa amorreos. 
<span class="verse" id="JS13_5">5&#160;</span>Nojquiya polihui inintlal nopa giblitame ica nochi tlali Líbano para campa hualquisa tonati. Nopa tlali pehua ica altepetl Baal Gad itzintla tepetl Hermón huan yohui hasta campa se hueli calaqui ipan Hamat ica norte. </div>
<div class='p'>
<span class="verse" id="JS13_6">6&#160;</span>“Nojquiya polihui nochi inintlal nopa sidonios catli itztoque ipan nopa tepeme tlatlajco Líbano huan Misrefotmaim. </div>
<div class='p'>“Na niquintojtocas nochi ni masehualme amoixpa anisraelitame. Huajca monequi nojquiya anmoilhuise quenicatza anquinmajmacase nochi ni tlalme quen nimitznahuatijtoc. 
<span class="verse" id="JS13_7">7&#160;</span>Xijxelo ni tlali ica nopa chicnahui huejhueyi familias catli ayamo quiselijtoque tlali huan ica ne seyoc tlajco nopa hueyi familia Manasés catli amo quiselijtoc.” </div>
<div class='s'>Inintlal Manasés, Rubén huan Gad </div>
<div class='p'>
<span class="verse" id="JS13_8">8&#160;</span>Nopa hueyi familia Rubén huan Gad, huan tlajco nopa hueyi familia Manasés ya quiselijque inintlal pampa Moisés, itequipanojca TOTECO, quinmacac nopa tlali catli quintocarohua nopona ipan ne inaliyo hueyatl Jordán para campa hualquisa tonati. </div>
<div class='q'>
<span class="verse" id="JS13_9">9&#160;</span>Inintlal ajsi ica sur huan campa hualquisa tonati hasta altepetl Aroer iteno nopa hueyatl Arnón. Nojquiya quipiya nopa altepetl tlatlajco nopa tlamayamitl Arnón, huan quipiya nochi nopa tlamayamitl tlen altepetl Dibón campa sur hasta altepetl Medeba más ica norte. 
<span class="verse" id="JS13_10">10&#160;</span>Huan inintlal ajsi ica campa hualquisa tonati hasta ininnepantipa Amón. Inintlal quipiya nochi nopa altepeme catli nopa Tlanahuatijquetl Sehón tlen nopa amorreos quinnahuati tlen campa mosehui para tlanahuatis ipan altepetl Hesbón. 
<span class="verse" id="JS13_11">11&#160;</span>Nopa tlali nojquiya quipiya Galaad, inintlal nopa gesureos huan maacateos. Quipiya nochi nopa tepetl Hermón huan nochi tlali Basán catli ontlantoc hasta Salca, 
<span class="verse" id="JS13_12">12&#160;</span>huan nochi itlanahuatilis Og, nopa tlanahuatijquetl tlen tlali Basán catli mosehui para tlanahuatis ipan altepetl Astarot huan Edrei. (Huan Og eliyaya nopa iyojtzi huejcapantic refaita tlacatl catli mocajqui pampa Moisés quinhuilantoya huan quinmictijtoya.) 
<span class="verse" id="JS13_13">13&#160;</span>Pero nopa israelitame amo quintojtocaque nopa gesureos huan maacateos, huan yeca inijuanti itztoque ininhuaya israelitame hasta ama. </div>
<div class='s'>Inintlal iteipan ixhuihua Leví </div>
<div class='p'>
<span class="verse" id="JS13_14">14&#160;</span>Quema quinmajmacayaya nopa huejhueyi familias inintlal, amo tleno quiselijque iteipan ixhuihua Leví. Monequiyaya nopa levitame quiselisquíaj nochi nopa tlacajcahualistli tlatlatili catli israelitame quitencahuasquíaj iixpa TOTECO Dios. Huan TOTECO quinahuati para nopa tlacajcahualistli elisquía iniaxca ipatlaca se tlali. </div>
<div class='s'>Inintlal iteipan ixhuihua Rubén </div>
<div class='p'>
<span class="verse" id="JS13_15">15&#160;</span>Ya ni nopa tlali catli Moisés quimacac nopa hueyi familia Rubén quen imiyaca imasehualhua. </div>
<div class='q'>
<span class="verse" id="JS13_16">16&#160;</span>Quinmacac nopa tlali catli pehua altepetl Aroer ipan iteno nopa tlamayamitl Arnón, huan nopa altepetl catli eltoc tlatlajco nopa tlamayamitl ihuaya nochi nopa tlamayamitl nechca Medeba. 
<span class="verse" id="JS13_17">17&#160;</span>Huan inintlal quipiya altepetl Hesbón huan nochi pilaltepetzitzi catli eltoc ipan nopa tlamayamitl. Nopa pilaltepetzitzi eliyaya Dibón, Bamot Baal, Bet Baal Meón, 
<span class="verse" id="JS13_18">18&#160;</span>Jahaza, Cademot, Mefaat, 
<span class="verse" id="JS13_19">19&#160;</span>Quiriataim, Sibma huan Zaret Sahar catli mocahua ipan nopa tepetl ipan nopa hueyi tlamayamitl. 
<span class="verse" id="JS13_20">20&#160;</span>Inintlal nojquiya quipiya altepeme: Bet Peor, Bet Jesimot, nopa tlaixtemolis ipan tepetl Pisga, 
<span class="verse" id="JS13_21">21&#160;</span>huan nochi nopa altepeme catli eltoc ipan tlamayamitl. Huan quipiya nochi itlanahuatilis Sehón inintlanahuatijca nopa amorreos catli mosehui para tlanahuatis ipan altepetl Hesbón. Moisés quintlantoya Sehón huan nopa tlayacanani ipan Madián catli itztoyaj ipan itlal huan quipalehuiyayaj. Inintoca eliyaya Eví, Requem, Zur, Hur huan Reba. 
<span class="verse" id="JS13_22">22&#160;</span>Nojquiya nopa israelitame quimictijque Balaam, nopa tetonal tlachilijquetl catli elqui icone Beor. 
<span class="verse" id="JS13_23">23&#160;</span>Huan nochi nopa tlali catli quiseli nopa hueyi familia Rubén tlanqui campa iteno hueyatl Jordán. Huan quiselijque nopa altepeme huan pilaltepetzitzi catli mocajqui ipan nopa tlali nopa familias catli iteipan ixhuihua Rubén. </div>
<div class='s'>Inintlal iteipan ixhuihua Gad </div>
<div class='p'>
<span class="verse" id="JS13_24">24&#160;</span>Ya ni nopa tlali catli Moisés quimacac nopa hueyi familia Gad quen ininmiyaca imasehualhua. </div>
<div class='q'>
<span class="verse" id="JS13_25">25&#160;</span>Quimacac altepetl Jazer, huan nochi nopa altepeme ipan tlali Galaad huan tlajco inintlal nopa amonitame catli ajsic hasta nopa seyoc altepetl Aroer catli mocahua nechca altepetl Rabá pero quentzi más para campa hualquisa tonati. 
<span class="verse" id="JS13_26">26&#160;</span>Huan nojquiya quiselijque nopa tlali catli pejqui ipan altepetl Hesbón huan yajqui hasta altepeme Ramat Mizpa huan Betonim, huan catli pehua ica altepetl Mahanaim huan yohui hasta inepa Debir. 
<span class="verse" id="JS13_27">27&#160;</span>Huan ipan nopa tlamayamitl nechca hueyatl Jordán nopa hueyi familia Gad nojquiya quiselijque altepeme Bet Aram, Bet Nimra, Sucot, Zafón huan nopa tlali catli mocahuayaya catli eliyaya iaxca Sehón, nopa tlanahuatijquetl ipan altepetl Hesbón. Huan inintlal Gad ica campa temo tonati ajsic hasta iteno hueyatl Jordán huan yajqui ica norte hasta nopa mantoc atl Cineret. 
<span class="verse" id="JS13_28">28&#160;</span>Nochi ni altepeme ica ininpilaltepetzitzi quintocaro nopa familias catli itztoyaj iteipan ixhuihua Gad. </div>
<div class='s'>Inintlal tlajco iteipan ixhuihua Manasés </div>
<div class='p'>
<span class="verse" id="JS13_29">29&#160;</span>Huan ya ni nopa tlali catli Moisés quimacac nopa tlajco hueyi familia Manasés quen imiyaca ifamilias. </div>
<div class='q'>
<span class="verse" id="JS13_30">30&#160;</span>Quintocaro nochi nopa tlali catli achtihui eliyaya iaxca Tlanahuatijquetl Og ipan tlali Basán. Inintlal pejqui ica altepetl Mahanaim huan quipixqui nochi setenta pilaltepetzitzi catli Jair achtihuiya quitlantoya ipan tlali Basán. 
<span class="verse" id="JS13_31">31&#160;</span>Nojquiya quipixqui tlajco tlali Galaad huan nopa altepeme Astarot huan Edrei campa mosehui Tlanahuatijquetl Og para tlanahuatis. Nochi ni tlali elqui iniaxca iteipan ixhuihua Maquir catli elqui icone Manasés huejcajya huan quinmajmacac quen ininmiyaca ininfamilias. </div>
<div class='p'>
<span class="verse" id="JS13_32">32&#160;</span>Huajca nochi ya ni nopa tlalme catli Moisés temacac ipan itlamayantipa tlali Moab ipan iteno hueyatl Jordán campa hualquisa tonati imelac Jericó ipan seyoc anali. 
<span class="verse" id="JS13_33">33&#160;</span>Pero Moisés amo quinmacac iteipan ixhuihua Leví niyon se inintlal. Pero ipatlaca se inintlal quinilhui quintocarohua para quiselise TOTECO toDIOS tiisraelitame quen iniaxca huan amo tlali.  </div>
<div class='psalmlabel' id='JS14_0'> 14</div>
<div class='s'>Quinxejxelhuilijque nopa tlali ipan Canaán </div>
<div class='p'>
<span class="verse" id="JS14_1">1&#160;</span>Ya ni nopa tlalme ipan tlali Canaán catli quinxejxelhuilijque nopa israelitame ipan nopa chicnahui huan tlajco huejhueyi familias catli ayamo quiseliyayaj catli quintocarohua. Huan Josué, nopa hueyi totajtzi Eleazar, huan nopa tlayacanquetl ipan sesen hueyi familia quipixque nopa tequitl para quinmajmacase nopa tlali. 
<span class="verse" id="JS14_2">2&#160;</span>Achtihui mahuiltijque ica piltetzitzi huan ica ya nopa TOTECO quinexti tlaque hueyi familia quiselisquía sesen tlali, pampa quej nopa TOTECO quinahuatijtoya Moisés ma quichihua. 
<span class="verse" id="JS14_3">3&#160;</span>Huan ipan seyoc inaliyo hueyatl Jordán para campa hualquisa tonati, Moisés ya quinmacatoya tlali nopa huejhueyi familias Rubén huan Gad huan tlajco nopa hueyi familia Manasés. Pero nopa levitame amo quinmacac tlali. 
<span class="verse" id="JS14_4">4&#160;</span>Pampa José quipixqui ome itelpocahua huejcajya catli inintoca Manasés huan Efraín, huan inijuanti mochijque ome huejhueyi familias ipatlaca iteipan ixhuihua Leví catli amo quinpojqui ininhuaya nopa 12 huejhueyi familias. Huan nopa tlayacanani amo quinmacaque iteipan ixhuihua Leví se tlali. San quinmacaque altepeme para ipan itztose ica quentzi potreros nechca para quiniscaltise tlapiyalme. 
<span class="verse" id="JS14_5">5&#160;</span>Huajca nopa israelitame quixelojque nopa tlali quen TOTECO quinahuatijtoya Moisés. </div>
<div class='s'>Caleb tlajtlanqui se itlal </div>
<div class='p'>
<span class="verse" id="JS14_6">6&#160;</span>Se tonal sequin iteipan ixhuihua Judá yajque campa Josué ipan Gilgal. Huan se tlen inijuanti catli itoca Caleb catli elqui itelpoca Jefone huan iixhui Cenez quiilhui Josué: “Xiquelnamiqui catli TOTECO quiilhui Moisés ipan Cades Barnea tlen ta huan na. 
<span class="verse" id="JS14_7">7&#160;</span>Na nijpiyayaya 20 xihuitl quema Moisés nechtitlanqui Cades Barnea ma tijtlachilitij nopa tlali catli TOTECO techmacasquía. Huan quema sempa nihualajqui, niquilhui catli nijmatqui ipan noyolo para melahuac. 
<span class="verse" id="JS14_8">8&#160;</span>Pero inijuanti catli yajque nohuaya quichijque ma momajmatica nopa masehualme. Quinilhuijque amo huelis tijtlanise. Pero na nijtoquili TOTECO Dios ica nochi noyolo. 
<span class="verse" id="JS14_9">9&#160;</span>Huajca Moisés quitestigojquetzqui TOTECO huan nechilhui: ‘Nochi nopa tlali catli ipan tinejnentoc elis moaxca ta huan moixhuihua para nochipa, pampa timotemachi ipan TOTECO Dios ica nochi moyolo.’ </div>
<div class='p'>
<span class="verse" id="JS14_10">10&#160;</span>“Quej nopa nechilhui. Ya nopa quipiya 45 xihuitl. Huan quen quiijto TOTECO nechcahuilijtoc ma niitzto nochi nopa xihuitl quema tiisraelitame tinemiyayaj ipan huactoc tlali huan hasta ama. Huan ama xiquita, ya nijpixtoc 85 xihuitl. 
<span class="verse" id="JS14_11">11&#160;</span>Huan noja nijpiya chicahualistli quen quema Moisés nechtitlanqui ma nijtlachiliti ni tlali. Huan noja hueli ninejnemi cuali huan nitlahuilana quen ipan nopa tonal. 
<span class="verse" id="JS14_12">12&#160;</span>Huajca nimitztlajtlanía, techmaca nopa tepeyo catli TOTECO nechilhui nechmacasquía ipan nopa tonal. Tiquelnamiqui nepa tiquinpantijque iixhuihua nopa huejcapantic tlacatl Anac. Huan nopona oncac huejhueyi altepeme catli tzactoc ica tepamitl cuali tlachihuali, pero sintla TOTECO nechpalehuis, niquintojtocas quen ya techilhuijtoc ma tijchihuaca.” </div>
<div class='p'>
<span class="verse" id="JS14_13">13&#160;</span>Huajca Josué quitiochijqui Caleb, huan quimacac nopa altepetl Hebrón para elis iaxca huan iniaxca iteipan ixhuihua. 
<span class="verse" id="JS14_14">14&#160;</span>Yeca nopa tlali eltoc iaxca Caleb huan iteipan ixhuihua hasta ama, pampa ica nochi iyolo Caleb quitoquili TOTECO Dios catli tiisraelitame tijtequipanohuaj. 
<span class="verse" id="JS14_15">15&#160;</span>Achtihui Hebrón itoca eliyaya Quiriat Arba (Quiriat Arba quinequi quiijtos “ialtepe Arba”), pampa Arba elqui nopa tlacatl catli más hueyi ipan nopa anaceo masehualme. </div>
<div class='p'>Huan tlanqui nochi tlahuilancayotl, huan oncac tlasehuilistli ipan nopa tlali.  </div>
<div class='psalmlabel' id='JS15_0'> 15</div>
<div class='s'>Inintlal iteipan ixhuihua Judá </div>
<div class='p'>
<span class="verse" id="JS15_1">1&#160;</span>Ya ni nopa tlali catli TOTECO quinexti ipan nopa sorteo ma quimacaca nopa hueyi familia Judá. Inintlal pejqui ica campa hualquisa tonati ica inepa tlali Edom huan quiixcotona nopa huactoc tlali Zin ica sur. </div>
<div class='q'>
<span class="verse" id="JS15_2">2&#160;</span>Quiijtosnequi ininnepa Judá ica sur pejqui ica nopa Hueyi Atl Mictoc campa inaliyo ica sur, 
<span class="verse" id="JS15_3">3&#160;</span>huan yohui quentzi más ica sur ipan nopa tlaixtemolis Acrabim, huan quipano nopa huactoc tlali Zin hasta ica sur tlen Cades Barnea huan hasta Hezrón. Teipa ininnepa tlejco hasta Adar huan teipa tlayahualohua hasta Carca. 
<span class="verse" id="JS15_4">4&#160;</span>Tlen nopona ininnepa Judá yohui hasta Asmón huan hasta nopa atlajtli tlen Egipto huan quitoquilía hasta nopa hueyi atl catli itoca Mediterráneo. Ya ni ininnepa ica sur. </div>
<div class='q'>
<span class="verse" id="JS15_5">5&#160;</span>Huan ininnepa Judá ica campa hualquisa tonati eltoc iteno nopa Hueyi Atl Mictoc quen yohui ica norte hasta campa hueyatl Jordán calaqui ipan Hueyi Atl Mictoc. </div>
<div class='q'>Nopona campa calaqui ne hueyatl pejtehua ininnepa ica norte. 
<span class="verse" id="JS15_6">6&#160;</span>Teipa ininnepa tlejco hasta Bet Hogla huan pano ica norte tlen Bet Arabá, huan teipa yohui campa eltoc nopa tetl catli iaxca eliyaya Bohán, icone Rubén. 
<span class="verse" id="JS15_7">7&#160;</span>Teipa nopa nepamitl tlejco ipan nopa tlamayamitl Acor hasta altepetl Debir, huan teipa yohui ica norte hasta sempa ajsi ipan Gilgal imelac nopa tlaixtemolis Adumín catli mocahua ica sur tlen nopa atlajtli. Teipa nopa nepamitl pano campa meya nopa atl campa itoca En Semes huan yohui hasta En Rogel. 
<span class="verse" id="JS15_8">8&#160;</span>Huan tlen nopona ininnepa pano ipan nopa tlamaya Benhinom catli mocahua ica sur tlen nopa tlaixtemolis nechca Jebús. (Jebús ama itoca Jerusalén.) Teipa tlejco nopa nepamitl para campa temo tonati hasta itzonatipa nopa tepetl ipan tlamaya Hinom huan yohui ica norte ipan tlamaya Refaim hasta itlamiya. 
<span class="verse" id="JS15_9">9&#160;</span>Huan tlen itzonatipa nopa tepetl ininnepa Judá yohui huijcoltic hasta campa meya nopa Atl tlen Neftoa. Teipa yohui hasta nopa altepeme ipan tepetl Efrón. Huan teipa ininnepa yohui huijcoltic ica norte hasta Baala catli nojquiya itoca Quiriat Jearim. 
<span class="verse" id="JS15_10">10&#160;</span>Teipa ininnepa iteipan ixhuihua Judá quiyahualojtoya tlen Baala para campa temo tonati hasta tepetl Seir huan hasta itlaixtemolis tepetl Jearim o Quesalón ica norte, huan teipa ininnepa temo hasta Bet Semes huan hasta Timna. 
<span class="verse" id="JS15_11">11&#160;</span>Teipa ininnepa yohui ipan nopa tlaixtemolis Ecrón ica norte huan yohui huijcoltic hasta Sicrón huan hasta tepetl Baala huan hasta Jabneel huan ontlami ica nopa Mediterráneo hueyi atl. </div>
<div class='q'>
<span class="verse" id="JS15_12">12&#160;</span>Huan ininnepa Judá para campa temo tonati ya nopa iteno nopa hueyi atl. </div>
<div class='q'>Huajca nochi ya ni inepa itlal nopa hueyi familia Judá ica nochi ininteipan ixhuihua. </div>
<div class='s'>Itlal Caleb </div>
<div class='p'>
<span class="verse" id="JS15_13">13&#160;</span>Huan TOTECO quiilhui Josué ma quimaca Caleb itelpoca Jefone se tlali ipan inintlal iteipan ixhuihua Judá. Huajca quimacac altepetl Quiriat Arba (Arba elqui itata Anac) catli nojquiya itoca altepetl Hebrón. 
<span class="verse" id="JS15_14">14&#160;</span>Huan Caleb quintojtocac tlen Hebrón nopa eyi itelpocahua Anac catli inintoca Sesai, Ahimán huan Talmai, huan moaxcati nopa altepetl. 
<span class="verse" id="JS15_15">15&#160;</span>Huan Caleb quisqui nopona huan quinhuilanato ipan nopa altepetl Debir catli achtihuiya itoca eliyaya Quiriat Sefer. 
<span class="verse" id="JS15_16">16&#160;</span>Huan Caleb quinyolmelajqui isoldados para quimacas iichpoca, Acsa, para mochihuas isihua nopa tlacatl catli quitlanisquía nopa altepetl Debir. 
<span class="verse" id="JS15_17">17&#160;</span>Huan quitlanito Otoniel itelpoca Cenaz catli elqui iicni Caleb. Huan huajca Caleb quimacac iichpoca Acsa para elis isihua Otoniel. 
<span class="verse" id="JS15_18">18&#160;</span>Huan ipan ne nenamictili quema nopa telpocatl quihuicayaya isihua, quiilhui ma quitlajtlani itata se quentzi más tlali para se nemactli. Huajca Acsa temoc tlen iburro para quicamanalhui itata Caleb. Huan itata quitlatzintoquili: </div>
<div class='p'>―¿Tlaque tijnequi? </div>
<div class='p'>
<span class="verse" id="JS15_19">19&#160;</span>Huan nopa ichpocatl quinanquili: </div>
<div class='p'>―Nijnequi para ma nesi techtiochijtoc, techmaca seyoc nemactli. Nopa tlali catli techmacatoc huactoc huan amo tleno hueli eli nopona, huajca nojquiya techmactili se tlali ica se ome ameli. </div>
<div class='p'>Huajca Caleb quimacac nopa ameli catli eltoc ica norte huan catli eltoc ica sur. </div>
<div class='s'>Inialtepehua iteipan ixhuihua Judá </div>
<div class='p'>
<span class="verse" id="JS15_20">20&#160;</span>Nica nimitzilhuis nopa altepeme catli iteipan ixhuihua Judá quiselijque. </div>
<div class='p'>
<span class="verse" id="JS15_21">21&#160;</span>Ica sur nechca Edom quiselijque ni altepeme: </div>
<div class='q'>Cabseel, Edar, Jagur, 
<span class="verse" id="JS15_22">22&#160;</span>Cina, Dimona, Adada, 
<span class="verse" id="JS15_23">23&#160;</span>Cedes, Hazor, Itnán, 
<span class="verse" id="JS15_24">24&#160;</span>Zif, Telem, Bealot, 
<span class="verse" id="JS15_25">25&#160;</span>Hazor Hadata, Queriot, Hezrón (catli nojquiya itoca Hazor), 
<span class="verse" id="JS15_26">26&#160;</span>Amam, Sema, Molada, 
<span class="verse" id="JS15_27">27&#160;</span>Hazar Gada, Hesmón, Bet Pelet, 
<span class="verse" id="JS15_28">28&#160;</span>Hazar Sual, Beerseba, Bizotia, 
<span class="verse" id="JS15_29">29&#160;</span>Baala, Iim, Esem, 
<span class="verse" id="JS15_30">30&#160;</span>Eltolad, Quesil, Horma, 
<span class="verse" id="JS15_31">31&#160;</span>Siclag, Madmana, Sansana, 
<span class="verse" id="JS15_32">32&#160;</span>Lebaot, Silhim, Aín huan Rimón. Huajca elqui 29 altepeme huan ininpilaltepetzitzi. </div>
<div class='p'>
<span class="verse" id="JS15_33">33&#160;</span>Ipan tlamayamitl quiselijque ni altepeme: </div>
<div class='q'>Estaol, Zora, Asena, 
<span class="verse" id="JS15_34">34&#160;</span>Zanoa, En Ganim, Tapúa, Enam, 
<span class="verse" id="JS15_35">35&#160;</span>Jarmut, Adulam, Soco, Azeca, 
<span class="verse" id="JS15_36">36&#160;</span>Saaraim, Aditaim, Gedera huan Gederotaim. Huajca elqui 14 altepeme huan ininpilaltepetzitzi ipan tlamayamitl. </div>
<div class='q'>
<span class="verse" id="JS15_37">37&#160;</span>Huan nojquiya ipan tlamayamitl elqui ni altepeme: Zenán, Hadasa, Migdal Gad, 
<span class="verse" id="JS15_38">38&#160;</span>Dileán, Mizpa, Jocteel, 
<span class="verse" id="JS15_39">39&#160;</span>Laquis, Boscat, Eglón, 
<span class="verse" id="JS15_40">40&#160;</span>Cabón, Lahmam, Quitlis, 
<span class="verse" id="JS15_41">41&#160;</span>Gederot, Bet Dagón, Naama huan Maceda. Huajca ya ni elqui 16 altepeme ica ininpilaltepetzitzi. </div>
<div class='q'>
<span class="verse" id="JS15_42">42&#160;</span>Nojquiya Libna, Eter, Asán, 
<span class="verse" id="JS15_43">43&#160;</span>Jifta, Asena, Nezib, 
<span class="verse" id="JS15_44">44&#160;</span>Keila, Aczib huan Maresa. Huajca mochijqui chicnahui altepeme huan ininpilaltepetzitzi. </div>
<div class='q'>
<span class="verse" id="JS15_45">45&#160;</span>Nojquiya quiselijque Ecrón huan nochi nopa altepeme huan nopa pilaltepetzitzi nechca. 
<span class="verse" id="JS15_46">46&#160;</span>Huan tlen altepetl Ecrón inepa tlali Judá yajqui hasta nopa Hueyi Atl Mediterráneo huan quipixqui nochi nopa altepeme nechca altepetl Asdod ica ininpilaltepetzitzi. 
<span class="verse" id="JS15_47">47&#160;</span>Huajca nopona Judá quipixqui altepetl Asdod ica ipilaltepetzitzi huan Gaza ica ipilaltepetzitzi huan nochi tlali hasta hueyatl Egipto ica sur huan hasta iteno nopa Mediterráneo hueyi atl. </div>
<div class='p'>
<span class="verse" id="JS15_48">48&#160;</span>Campa tepeme quiselijque ni altepeme ica nochi ininpilaltepetzitzi: </div>
<div class='q'>Samir, Jatir, Soco, 
<span class="verse" id="JS15_49">49&#160;</span>Dana, Quiriat Sana (catli nojquiya itoca Debir), 
<span class="verse" id="JS15_50">50&#160;</span>Anab, Estemoa, Anim, 
<span class="verse" id="JS15_51">51&#160;</span>Gosén, Holón huan Gilo. Huajca ya ni mochijqui 11 altepeme ica ininpilaltepetzitzi. </div>
<div class='q'>
<span class="verse" id="JS15_52">52&#160;</span>Huan quiselijque Arab, Duma, Esán, 
<span class="verse" id="JS15_53">53&#160;</span>Janum, Bet Tapúa, Afeca, 
<span class="verse" id="JS15_54">54&#160;</span>Humta, Quiriat Arba (catli nojquiya itoca Hebrón), huan Sior. Huajca ya ni mochijqui chicnahui altepeme ica ininpilaltepetzitzi. </div>
<div class='q'>
<span class="verse" id="JS15_55">55&#160;</span>Nojquiya quiselijque Maón, Carmel, Zif, Juta, 
<span class="verse" id="JS15_56">56&#160;</span>Jezreel, Jocdeam, Zanoa, 
<span class="verse" id="JS15_57">57&#160;</span>Caín, Gabaa, Timna. Huajca ni mochijqui majtlactli altepeme huan ininpilaltepetzitzi. </div>
<div class='q'>
<span class="verse" id="JS15_58">58&#160;</span>Nojquiya quiseli Halhul, Bet Sur, Gedor, 
<span class="verse" id="JS15_59">59&#160;</span>Maarat, Bet Anot, Eltecón. Huajca ya ni mochijqui chicuase altepeme huan ininpilaltepetzitzi. </div>
<div class='q'>
<span class="verse" id="JS15_60">60&#160;</span>Nojquiya quiselijque altepeme Quiriat Baal (catli nojquiya itoca Quiriat Jearim) huan Rabá ihuaya ininpilaltepetzitzi. Huajca ya ni mochijqui ome altepeme. </div>
<div class='p'>
<span class="verse" id="JS15_61">61&#160;</span>Ipan nopa huactoc tlali quiselijque ni altepeme: </div>
<div class='q'>Bet Arabá, Midín, Secaca, 
<span class="verse" id="JS15_62">62&#160;</span>Nibsán, nopa catli itoca Altepetl tlen Istatl huan Engadi. Huajca mochijqui chicuase altepeme huan ininpilaltepetzitzi. </div>
<div class='p'>
<span class="verse" id="JS15_63">63&#160;</span>Pero iteipan ixhuihua Judá amo huelqui quintojtocaque nopa jebuseos catli itztoyaj ipan altepetl Jerusalén. Huajca jebuseos noja itztoque nopona ininhuaya iteipan ixhuihua Judá hasta ama.  </div>
<div class='psalmlabel' id='JS16_0'> 16</div>
<div class='s'>Inintlal iteipan ixhuihua José </div>
<div class='p'>
<span class="verse" id="JS16_1">1&#160;</span>Huan nopa sorteo quinexti para iteipan ixhuihua itelpocahua José ma quiselica se tlali catli quipixqui inepa ica sur. </div>
<div class='q'>Pejtejqui ica iteno hueyatl Jordán campa altepetl Jericó huan quentzi más para campa hualquisa tonati tlen ameli Jericó. Huan ininnepa teipa panoc ipan huactoc tlali huan yajqui ica norte tlen Jericó hasta nopa tepeyo Betel. 
<span class="verse" id="JS16_2">2&#160;</span>Huan tlen Betel catli nojquiya quiilhuíaj Luz panoc hasta Atarot ipan inintlal arquitame. 
<span class="verse" id="JS16_3">3&#160;</span>Teipa ininnepa yohui para campa temo tonati hasta inintlal nopa jafletitame huan hasta inepa Bet Horón Catli Tlatzintla huan hasta Gezer. Huan teipa yohui hasta nopa Mediterráneo hueyi atl. </div>
<div class='q'>
<span class="verse" id="JS16_4">4&#160;</span>Huajca nopa ome huejhueyi familias, Manasés huan Efraín, quiselijque ni tlali para iniaxca. Nochi inijuanti iteipan ixhuihua José catli huejcajya itztoya. </div>
<div class='s'>Inintlal iteipan ixhuihua Efraín </div>
<div class='p'>
<span class="verse" id="JS16_5">5&#160;</span>Ama nimechilhuis catlique tlali quiselijque iteipan ixhuihua Efraín. </div>
<div class='q'>Ininnepa ica campa hualquisa tonati pejtehua ica altepetl Atarot Adar huan yajqui hasta Bet Horón Catli Huejcapa, 
<span class="verse" id="JS16_6">6&#160;</span>huan teipa yohui hasta Hueyi Atl Mediterráneo campa temo tonati. Huan ininnepa ica norte pehua nopona ipan nopa hueyi atl, huan yohui para campa hualquisa tonati hasta Micmetat ica norte huan pano hasta Taanat Silo huan Janoa. 
<span class="verse" id="JS16_7">7&#160;</span>Huan inepa quisa Janoa, huan yohui ica sur hasta Atarot huan Naarat, huan pano iteno altepetl Jericó huan onquisa campa hueyatl Jordán. 
<span class="verse" id="JS16_8">8&#160;</span>Huan nopa nepamitl ica norte catli elqui más para campa temo tonati pehua ica Tapúa huan quitoquili nopa pilatlajtzi catli itoca Caná para campa temo tonati hasta nopa Hueyi Atl Mediterráneo. Huan ya ni elqui nopa tlali catli quiselijque iteipan ixhuihua Efraín huan ihueyaca nopa tlali elqui quen imiyaca ininfamilias. 
<span class="verse" id="JS16_9">9&#160;</span>Nojquiya Efraín iteipan ixhuihua quiselijque sequin altepeme ipan nopa tlali catli quintocaro nopa tlajco hueyi familia Manasés. </div>
<div class='q'>
<span class="verse" id="JS16_10">10&#160;</span>Pero iteipan ixhuihua Efraín amo huelque quintojtocaj nopa cananeos catli itztoque ipan altepetl Gezer. Yeca nopa cananeos noja itztoque ininhuaya israelitame huan quintequipanohuaj.  </div>
<div class='psalmlabel' id='JS17_0'> 17</div>
<div class='s'>Inintlal ne seyoc tlajco nopa hueyi familia Manasés </div>
<div class='p'>
<span class="verse" id="JS17_1">1&#160;</span>Ama nimechilhuis catlique tlali quiselijque iteipan ixhuihua Manasés catli elqui iachtihui ejca cone José huejcajya. Manasés huejcajya quipixqui iachtihui ejca catli itoca eliyaya Maquir. Huan Maquir cuali quimatqui tlahuilana. Huan Maquir ihuaya itelpoca Galaad huan iniixhuihua ya quiselijtoyaj inintlal ipan seyoc nali Jordán para campa hualquisa tonati catli ama itoca nopa tlali Galaad huan tlali Basán. 
<span class="verse" id="JS17_2">2&#160;</span>Huajca ama ipan ni inaliyo Jordán para campa temo tonati san quixelohuayayaj tlali ica iteipan ixhuihua Manasés catli quisque tlen itelpocahua catli inintoca eliyaya Abiezer, Helec, Asriel, Siquem, Hefer, huan Semida. Ya ni inintoca itlaca ixhuihua Manasés, icone José, huan sesen quipixqui miyac ininteipan ixhuihua. </div>
<div class='p'>
<span class="verse" id="JS17_3">3&#160;</span>Pero se iteipan ixhui Manasés catli itoca Zelofehad amo quipixqui niyon se oquichpil. Zelofehad elqui icone Hefer huan iixhui Galaad, huan iteipan ixhui Maquir catli elqui icone Manasés huejcajya. Zelofehad san quinpixqui macuilti ichpocame catli inintoca eliyaya Maala, Noa, Hogla, Milca huan Tirsa. 
<span class="verse" id="JS17_4">4&#160;</span>Huan nopa ichpocame yajque iniixpa totajtzi Eleazar huan Josué, icone Nun, huan quinilhuijque: “TOTECO quinahuati Moisés ma techmactili tlali quen quiselisquíaj sequinoc ixhuime ipan tohueyi familia.” </div>
<div class='p'>Huajca quen TOTECO tlanahuatijtoya, Josué quinmacac tlali quen imiyaca catli quiselijque inintiojhua. </div>
<div class='p'>
<span class="verse" id="JS17_5">5&#160;</span>Huajca iteipan ixhuihua Manasés quiselijque majtlactli huejhueyi tlalme. Iyoca nojquiya quintocaro nopa tlalme Galaad huan Basán catli mocahua ipan seyoc inaliyo Jordán para campa hualquisa tonati, 
<span class="verse" id="JS17_6">6&#160;</span>pampa ni ichpocame catli iteipan ixhuihua Manasés nojquiya quiselijque tlali para iniaxca ica tlacame catli iteipan ixhuihua. </div>
<div class='q'>
<span class="verse" id="JS17_7">7&#160;</span>Huan nopa tlali catli quintocaro iteipan ixhuihua Manasés quipixqui inepa ica norte huan quentzi más para campa temo tonati catli pejqui ica itlal hueyi familia Aser. Huan itlal Manasés yajqui tlen inepa ica Aser ica sur hasta altepetl Micmetat catli elqui iixmelac Siquem para campa hualquisa tonati. Huan tlen Micmetat inepa yajqui ica sur hasta nopa tlali campa itztoyaj Tapúa ehuani. 
<span class="verse" id="JS17_8">8&#160;</span>(Nopa tlali Tapúa eliyaya iaxca Manasés, pero altepetl Tapúa eliyaya iniaxca iteipan ixhuihua Efraín masque mocajqui ipan inepa itlal Manasés.) 
<span class="verse" id="JS17_9-10">9-10&#160;</span>Teipa inepa Manasés quitoquili iteno ica norte tlen nopa pilatlajtzi Caná huan onquisayaya hasta nopa Hueyi Atl Mediterráneo. (Sequin altepeme catli mocahuayaya ica sur tlen nopa pilatlajtzi eliyaya iaxca nopa hueyi familia Efraín masque mocajqui ipan itlal Manasés.) Huajca itlal Efraín eltoya iteno ica sur. Huan ica norte iteno eltoya inintlal iteipan ixhuihua Manasés huan nopa hueyi atl eltoya ininnepa ica campa temo tonati. Huan ininnepa Manasés ica norte huan quentzi para campa temo tonati monepantía ihuaya inintlal iteipan ixhuihua Aser. Huan ica norte huan quentzi para campa hualquisa tonati monepantía ihuaya inintlal iteipan ixhuihua Isacar. </div>
<div class='q'>
<span class="verse" id="JS17_11">11&#160;</span>Huan iteipan ixhuihua Manasés nojquiya quiselijque altepeme ipan inintlal nopa huejhueyi familias Isacar huan Aser. Huan nopa altepeme inintoca Bet Seán, Ibleam, Dor (catli eltoya ateno), Endor, Taanac huan Meguido. Huan ica sese altepetl nojquiya quiselijque nochi ininpilaltepetzitzi catli quiyahualo. </div>
<div class='q'>
<span class="verse" id="JS17_12">12&#160;</span>Pero iteipan ixhuihua Manasés amo huelque moaxcatise nochi nopa altepeme pampa cananeos mocajque nopona huan amo huelque quintojtocaque. 
<span class="verse" id="JS17_13">13&#160;</span>Pero teipa quema nopa israelitame quentzi más motlananque, quinchihualtijque nopa cananeos ma quintequipanoca san tlapic; pero amo nelía quintojtocaque. </div>
<div class='s'>Inintlal iteipan ixhuihua José </div>
<div class='p'>
<span class="verse" id="JS17_14">14&#160;</span>Huan iteipan ixhuihua José catli nojquiya itztoyaj ininteipan ixhuihua Manasés huan Efraín yajque quicamanalhuitoj Josué huan quiilhuijque: </div>
<div class='p'>―¿Quenque techmacac san se piltlaltzi huan TOTECO techtiochijtoc hasta timiyaqui? </div>
<div class='p'>
<span class="verse" id="JS17_15">15&#160;</span>Huan Josué quinnanquili: </div>
<div class='p'>―Sintla nelía anmiyaqui huan amo anmechaxilía nopa tlali, huajca monequi xitlejcoca campa nochi nopa cuame catli iniaxca ferezeos huan refaitame huan nopona xitlatzontequica huan ximoaxcatica. </div>
<div class='p'>
<span class="verse" id="JS17_16">16&#160;</span>Huan iteipan ixhuihua José tlananquilijque: </div>
<div class='p'>―Niyon nopa hueyi cuatitlamitl amo techaxilis. Huan nochi nopa cananeos catli itztoque campa tlamayamitl quipiyaj tepos carros para tlahuilanase. Huan nojquiya quipiyaj tepos carros catli itztoque ipan Bet Seán huan ipilaltepetzitzi huan catli itztoque ipan tlamayamitl Jezreel. </div>
<div class='p'>
<span class="verse" id="JS17_17">17&#160;</span>Huajca Josué quinnanquili ininteipan ixhuihua Efraín huan Manasés huan quinilhui: </div>
<div class='p'>―Anmiyaqui huan anquipiyaj miyac chicahualistli. Amo san anquiselise se piltlaltzi, 
<span class="verse" id="JS17_18">18&#160;</span>pero nojquiya anmoaxcatise nopa hueyi cuatitlamitl. Xitlatzontequica hasta campa inepa ica norte. Masque nopa cananeos quipiyaj tepos carros huan neltetique, nijmati anhuelise anquintojtocase.  </div>
<div class='psalmlabel' id='JS18_0'> 18</div>
<div class='s'>Quenicatza quixelojque nopa tlali catli mocajqui </div>
<div class='p'>
<span class="verse" id="JS18_1">1&#160;</span>Huan quema tlantoyaj quixelojque nopa tlali, nochi israelitame mosentilijque nechca altepetl Silo para quiquetzase nopa yoyon tiopamitl campa TOTECO mopantiyaya ininhuaya. 
<span class="verse" id="JS18_2">2&#160;</span>Huan masque nopa israelitame quipixque tequiticayotl ipan nochi nopa tlali, masehualme ipan chicome huejhueyi familias ayamo quiselijtoyaj inintlal. </div>
<div class='p'>
<span class="verse" id="JS18_3">3&#160;</span>Huajca Josué quinilhui nopa israelitame: “¿Hasta quema huelis anquichiyase para anmoaxcatise nopa tlali catli anmechmacatoc TOTECO Dios yaya, catli quitequipanojque amotatahua? 
<span class="verse" id="JS18_4-5">4-5&#160;</span>Nopa hueyi familia Judá ya quipiya itlal ica sur huan iteipan ixhuihua José ya quipiyaj inintlal ica norte. Pero monequi sesen nopa chicome huejhueyi familias catli ayamo quiselijtoque inintlal ma quintlapejpenica eyi tlacame huan nechtitlanilise. Huan na niquintitlanis ipan nopa tlali catli polihui timoaxcatise. Huan inijuanti quicotonase nopa tlali ica chicome tlacotomitl. Huan quitlachilijtinemise nopa tlali, 
<span class="verse" id="JS18_6">6&#160;</span>huan quichihuase se iixcopinca tlen nopa tlali huan quiijcuilose inepa nopa tlali catli quinequij quiselise huan nechhualiquilise. Huan nijtlalis iixpa TOTECO Dios huan nimahuiltis ica nopa piltetzitzi para niquitas ajqueya quiselis sesen tlali. 
<span class="verse" id="JS18_7">7&#160;</span>Pero iteipan ixhuihua Leví amo quipiyase se tlali catli quintocaros pampa quintocarohua quitequipanose TOTECO quen totajtzitzi para quiselise nopa tlacajcahualistli huan ya nopa elis nopa tlatiochihualistli catli TOTECO quinmaca. Huan Moisés, itequipanojca TOTECO, ya quinmactilijtoc iteipan ixhuihua Gad huan Rubén huan tlajco iteipan ixhuihua Manasés inintlal ipan seyoc inaliyo hueyatl Jordán para campa hualquisa tonati.” </div>
<div class='p'>
<span class="verse" id="JS18_8">8&#160;</span>Huajca Josué quinilhui nopa tlacame catli quintlapejpenijtoyaj: “Xipanotinemica ipan nochi nopa tlali huan xiquixcopinaca ipan se amatl huan xiquijcuiloca quenicatza ihuexca. Teipa techhualiquilica, huan nimahuiltis iixpa TOTECO nica ipan Silo para ma nechnextili quenicatza ma nimechmactilis sese amojuanti catli anmechtocaros.” </div>
<div class='p'>
<span class="verse" id="JS18_9">9&#160;</span>Huajca nopa tlacame quitlachilijtinenque nopa tlali huan quitamachijque huan quicotonque ica chicome tlacotomitl. Huan tlajcuilojque sese altepetl catli eltoya ipan sese tlacotomitl. Huan teipa sempa yajque campa Josué itztoya ipan Silo. 
<span class="verse" id="JS18_10">10&#160;</span>Huan Josué mahuilti ica piltetzitzi iixpa TOTECO para quimatis ajqueya quiselis sesen tlali. Huan quen TOTECO quinextili, quinmajmactili inintlal sesen hueyi familia tlen nopa israelitame, huan ihuexca inintlal elqui quen imiyaca ininfamilias. </div>
<div class='s'>Inintlal iteipan ixhuihua Benjamín </div>
<div class='p'>
<span class="verse" id="JS18_11">11&#160;</span>Huan ajsic hora para mahuiltis para quimatis catlique tlali elis iniaxca iteipan ixhuihua Benjamín. Huan quintocaro se tlali catli mocajqui tlatlajco inintlal iteipan ixhuihua Judá huan José. </div>
<div class='q'>
<span class="verse" id="JS18_12">12&#160;</span>Ininnepa benjaminitame ica norte pejqui ica hueyatl Jordán campa hualquisa tonati, huan yajqui para campa temo tonati huan ica norte quiixcotona altepetl Jericó, huan teipa panoc ipan nopa tepeme hasta ajsic nopa huactoc tlali nechca altepetl Bet Avén. 
<span class="verse" id="JS18_13">13&#160;</span>Tlen nopona ininnepa sempa yajqui para altepetl Luz (o Betel) huan temoc hasta altepetl Atarot Adar ipan nopa tepeyo catli mocahua ica sur tlen altepetl Bet Horón Catli Tlatzintla. </div>
<div class='q'>
<span class="verse" id="JS18_14">14&#160;</span>Huan tlen nopona ininnepa iteipan ixhuihua Benjamín quimaca se huelta huan yohui ica sur para quiixcotonas nopa tepeme nechca Bet Horón para campa temo tonati. Teipa ajsi ipan nopa pilaltepetzi catli itoca Quiriat Baal (catli nojquiya itoca Quiriat Jearim) huan eltoya se altepetl catli iniaxca iteipan ixhuihua Judá. Ya ni ininnepa Benjamín ica campa temo tonati. </div>
<div class='q'>
<span class="verse" id="JS18_15">15&#160;</span>Huan ininnepa benjaminitame ica sur pehua ica Quiriat Jearim huan yohui para campa temo tonati hasta campa nopa ameli itoca Neftoa. 
<span class="verse" id="JS18_16">16&#160;</span>Teipa ininnepa yohui hasta itzintla nopa tepetl catli mocahua ica norte tlen nopa Tlamayamitl Refaim campa pehua nopa Tlamayamitl Hinom. Huan teipa ininnepa benjaminitame yohui más ica sur ipan nopa Tlamayamitl Hinom huan pano ica sur hasta nopa tlaixtemolis tlen nopa altepetl catli ama itoca Jerusalén huan teipa yohui más ica sur hasta nopa ameli Rogel. 
<span class="verse" id="JS18_17">17&#160;</span>Teipa ininnepa benjaminitame quimaca huelta huan yohui ica norte hasta En Semes huan teipa hasta Gelilot catli mocahua iixmelac nopa tlaixtlejcolis para Adumín. Teipa temo más ica sur hasta nopa tetl catli itoca Bohán. (Bohán elqui icone Rubén catli huejcajya itztoya.) 
<span class="verse" id="JS18_18">18&#160;</span>Teipa ininnepa pano ica norte iteno nopa tlamayamitl nechca hueyatl Jordán huan teipa quitoquili nopa tlaixtemolis hasta nopa tlamayamitl itoca Arabá. 
<span class="verse" id="JS18_19">19&#160;</span>Teipa ininnepa iteipan ixhuihua Benjamín ica sur pano Bet Hogla ica norte huan ajsi hasta campa hueyatl Jordán calaqui ipan nopa Hueyi Atl Mictoc ica norte. </div>
<div class='q'>
<span class="verse" id="JS18_20">20&#160;</span>Huan ininnepa benjaminitame ica campa hualquisa tonati eltoc hueyatl Jordán. </div>
<div class='q'>Huajca nochi ya ni techilhuijtoc nochi ininnepa nopa tlali catli iteipan ixhuihua Benjamín quiselijque ica nochi ininfamilias. </div>
<div class='s'>Inintlal iteipan ixhuihua Benjamín </div>
<div class='p'>
<span class="verse" id="JS18_21">21&#160;</span>Huan nojquiya quiselijque iteipan ixhuihua Benjamín ni altepeme quen ininmiyaca ininfamilias. Quiselijque: </div>
<div class='q'>Jericó, Bet Hogla, Casis, 
<span class="verse" id="JS18_22">22&#160;</span>Bet Arabá, Zemaraim, Betel, 
<span class="verse" id="JS18_23">23&#160;</span>Avim, Pará, Ofra, 
<span class="verse" id="JS18_24">24&#160;</span>Quefar Haamoni, Ofni, huan Geba. Huajca 12 altepeme huan ininpilaltepetzitzi. </div>
<div class='q'>
<span class="verse" id="JS18_25">25&#160;</span>Nojquiya quiselijque Gabaón, Ramá, Beerot, 
<span class="verse" id="JS18_26">26&#160;</span>Mizpa, Cafira, Mozah, 
<span class="verse" id="JS18_27">27&#160;</span>Requem, Irpeel, Tarala, 
<span class="verse" id="JS18_28">28&#160;</span>Zela, Elef, Jebús (catli nojquiya itoca Jerusalén), Gabaa huan Quiriat. Mochijque 14 altepeme huan iyoca nochi ininpilaltepetzitzi. </div>
<div class='q'>Nochi ya ni quintocaro iteipan ixhuihua Benjamín ica nochi ininfamilias.  </div>
<div class='psalmlabel' id='JS19_0'> 19</div>
<div class='s'>Inintlal iteipan ixhuihua Simeón </div>
<div class='p'>
<span class="verse" id="JS19_1">1&#160;</span>Huan ica ompa mahuilti Josué ica piltetzitzi iixpa TOTECO, huan quinextili catlique tlali ma quimaca nopa hueyi familia Simeón ica ihuexca quen imiyaca ininfamilias. Huan quiselijque tlali ipan inintlal iteipan ixhuihua Judá. 
<span class="verse" id="JS19_2">2&#160;</span>Catli iteipan ixhuihua Simeón quiselijque elqui nochi ni altepeme ica nochi ininpilaltepetzitzi: </div>
<div class='q'>Beer Seba, Seba, Molada, 
<span class="verse" id="JS19_3">3&#160;</span>Hazar Sual, Bala, Ezem, 
<span class="verse" id="JS19_4">4&#160;</span>Eltolad, Betul, Horma, 
<span class="verse" id="JS19_5">5&#160;</span>Siclag, Bet Marcabot, Hazar Susa, 
<span class="verse" id="JS19_6">6&#160;</span>Bet Lebaot huan Saruhén. Huajca mochijqui 13 altepeme ica ininpilaltepetzitzi. </div>
<div class='q'>
<span class="verse" id="JS19_7">7&#160;</span>Huan quiselijque Aín, Rimón, Eter huan Asán, nahui altepeme huan ininpilaltepetzitzi. 
<span class="verse" id="JS19_8">8&#160;</span>Huan iteipan ixhuihua Simeón quiselijque nochi ni altepeme catli más mocajqui ica sur quen altepetl Baalat Beer (catli nojquiya itoca Ramat) catli eltoc ipan nopa Neguev. </div>
<div class='q'>Nochi ya ni quiselijque iteipan ixhuihua Simeón ica ihuexca quen imiyaca ininfamilias. 
<span class="verse" id="JS19_9">9&#160;</span>Nopa tlali catli quinmacaque, quiquixtilijque tlen nopa tlali catli quiselijtoyaj iteipan ixhuihua Judá pampa onpano hueyi para inijuanti. </div>
<div class='s'>Inintlal iteipan ixhuihua Zabulón </div>
<div class='p'>
<span class="verse" id="JS19_10">10&#160;</span>Huan ica expa mahuilti ica piltetzitzi iixpa TOTECO, huan quinexti catlique tlali ma quimaca nopa hueyi familia Zabulón ica ihuexca quen imiyaca ininfamilias. </div>
<div class='q'>Huan ininnepa iteipan ixhuihua Zabulón ajsic ica sur hasta altepetl Sarid, 
<span class="verse" id="JS19_11">11&#160;</span>huan tlen Sarid yajqui para campa temo tonati hasta Marala huan hasta Dabeset huan teipa ajsic nopa pilatlajtzi nechca Jocneam. 
<span class="verse" id="JS19_12">12&#160;</span>Huan tlen Sarid ininnepa iteipan ixhuihua Zabulón yajqui para campa hualquisa tonati hasta campa monepantía ica Quislot Tabor huan teipa ajsic altepetl Daberat huan tlejco hasta altepetl Jafía. 
<span class="verse" id="JS19_13">13&#160;</span>Teipa yohui para campa hualquisa tonati hasta altepeme Gat Hefer, Ita Cazín huan Rimón. Huan teipa quichihua se huelta para yas altepetl Nea. 
<span class="verse" id="JS19_14">14&#160;</span>Ica norte ininnepa iteipan ixhuihua Zabulón yohui hasta altepetl Hanatón, huan ontlami ica nopa tlamayamitl catli itoca Jefte El. 
<span class="verse" id="JS19_15">15&#160;</span>Huan ipan nopa tlali iteipan ixhuihua Zabulón nojquiya quiselijque ni altepeme: Catat, Naalal, Simrón, Idala, huan Belén ihuaya nochi ininpilaltepetzitzi. Huajca ica nopa sequinoc elqui 12 altepeme. </div>
<div class='q'>
<span class="verse" id="JS19_16">16&#160;</span>Huajca ya ni elqui catli quiselijque iteipan ixhuihua Zabulón huan ihuexca inintlal elqui quen imiyaca ininfamilias. </div>
<div class='s'>Inintlal iteipan ixhuihua Isacar </div>
<div class='p'>
<span class="verse" id="JS19_17">17&#160;</span>Huan ica najpa mahuilti Josué ica piltetzitzi iixpa TOTECO, huan quinextili catlique tlali ma quinmaca iteipan ixhuihua Isacar ica ihuexca quen imiyaca ininfamilias. 
<span class="verse" id="JS19_18">18&#160;</span>Huan ipan nopa tlali catli quiselijque iteipan ixhuihua Isacar quipixqui ni 16 altepeme ica ininpilaltepetzitzi: </div>
<div class='q'>Jezreel, Quesulot, Sunem, 
<span class="verse" id="JS19_19">19&#160;</span>Hafaraim, Sihón, Anaharat, 
<span class="verse" id="JS19_20">20&#160;</span>Rabit, Quisión, Abez, 
<span class="verse" id="JS19_21">21&#160;</span>Remet, En Ganim, En Hada huan Betpases. 
<span class="verse" id="JS19_22">22&#160;</span>Huan ininnepa Isacar ajsic hasta altepeme Tabor, Sahazima huan Bet Semes, huan ontlami ipan hueyatl Jordán. </div>
<div class='q'>
<span class="verse" id="JS19_23">23&#160;</span>Nochi ya ni quiselijque iteipan ixhuihua Isacar huan ininfamilias catli pejque ica ininhuejcapan tatahua. </div>
<div class='s'>Inintlal iteipan ixhuihua Aser </div>
<div class='p'>
<span class="verse" id="JS19_24">24&#160;</span>Huan ica macuilpa mahuilti Josué ica piltetzitzi iixpa TOTECO, huan quinexti catlique tlali ma quinmaca iteipan ixhuihua Aser ica ihuexca inintlal quen imiyaca ininfamilias. 
<span class="verse" id="JS19_25">25&#160;</span>Huan inintlal quipixqui ni altepeme: </div>
<div class='q'>Helcat, Halí, Betén, Acsaf, 
<span class="verse" id="JS19_26">26&#160;</span>Alamelec, Amad huan Miseal ipan ininnepa ica sur. Huan ininnepa para campa temo tonati onajsi hasta altepetl Carmelo huan Sihor Libnat. 
<span class="verse" id="JS19_27">27&#160;</span>Ininnepa ica campa hualquisa tonati yohui tlen altepetl Betdagón hasta quinamiquiyaya itlal Zabulón huan quiajsic nopa tlamayamitl Jefte El, huan teipa panoc ica norte hasta Bet Emec, Neiel, huan hasta Cabul, 
<span class="verse" id="JS19_28">28&#160;</span>Hebrón, Rehob, Hamón, Caná huan hasta Sidón catli hueyi. 
<span class="verse" id="JS19_29">29&#160;</span>Teipa ininnepa quimacac huelta hasta altepeme Ramá huan Tiro, nopa altepetl ica se hueyi tepamitl. Huan teipa ininnepa ajsic ipan nopa Hueyi Atl Mediterráneo ipan altepetl Hosa. Ni tlali nojquiya quipixqui Aczib, 
<span class="verse" id="JS19_30">30&#160;</span>Uma, Afec huan Rehob. </div>
<div class='q'>
<span class="verse" id="JS19_31">31&#160;</span>Huajca ni tlali quipixqui 22 altepeme ica nochi ininpilaltepetzitzi huan quiselijque iteipan ixhuihua Aser huan ihuexca inintlal elqui quen imiyaca ininfamilias. </div>
<div class='s'>Inintlal iteipan ixhuihua Neftalí </div>
<div class='p'>
<span class="verse" id="JS19_32">32&#160;</span>Huan ipan nopa chicuasempa huelta mahuilti Josué ica piltetzitzi iixpa TOTECO, quinextili catlique tlali ma quinmaca iteipan ixhuihua Neftalí ica ihuexca quen imiyaca ininfamilias. </div>
<div class='q'>
<span class="verse" id="JS19_33">33&#160;</span>Huan ininnepa pejqui ica altepetl Helef ipan nopa hueyi ahua cuahuitl nechca Alón Saananim huan yajqui Adami Neceb, Jabneel, Lacum, huan onquisa ipan hueyatl Jordán. 
<span class="verse" id="JS19_34">34&#160;</span>Teipa nopa nepamitl yajqui para campa temo tonati huan panoc Aznot Tabor huan yajqui hasta Hucoc. Huan monepantiyaya ica sur ica inintlal iteipan ixhuihua Zabulón, huan monepantiyaya ica inintlal iteipan ixhuihua Aser ica campa temo tonati. Huan hueyatl Jordán eliyaya inepa para campa hualquisa tonati. 
<span class="verse" id="JS19_35">35&#160;</span>Huan nopa altepeme catli quinyahualtzactoque ica tepamitl elqui Sidim, Zer, Hamat, Racat, Cineret, 
<span class="verse" id="JS19_36">36&#160;</span>Adama, Ramá, Hazor, 
<span class="verse" id="JS19_37">37&#160;</span>Cedes, Edrei, En Hazor, 
<span class="verse" id="JS19_38">38&#160;</span>Irón, Migdal El, Horem, Bet Anat huan Bet Semes. Huajca inintlal quipixqui 19 altepeme ica nochi ininpilaltepetzitzi. </div>
<div class='q'>
<span class="verse" id="JS19_39">39&#160;</span>Nochi ni altepeme ica nochi ininpilaltepetzitzi quiselijque iteipan ixhuihua Neftalí ica nochi ininhuejhueyi familias. </div>
<div class='s'>Inintlal iteipan ixhuihua Dan </div>
<div class='p'>
<span class="verse" id="JS19_40">40&#160;</span>Huan ica chicompa, mahuilti Josué ica piltetzitzi iixpa TOTECO, huan quinextili catlique tlali ma quinmaca iteipan ixhuihua Dan quen imiyaca ininfamilias. Huajca iteipan ixhuihua Dan quiselijque ni altepeme: </div>
<div class='q'>
<span class="verse" id="JS19_41">41&#160;</span>Zora, Estaol, Ir Semes, 
<span class="verse" id="JS19_42">42&#160;</span>Saalabín, Ajalón, Jetla, 
<span class="verse" id="JS19_43">43&#160;</span>Elón, Timnat, Ecrón, 
<span class="verse" id="JS19_44">44&#160;</span>Elteque, Gibetón, Baalat, 
<span class="verse" id="JS19_45">45&#160;</span>Jehud, Bene Berac, Gat Rimón, 
<span class="verse" id="JS19_46">46&#160;</span>Mejarcón, Racón huan nojquiya nopa tlali catli eltoc nechca Jope. </div>
<div class='q'>
<span class="verse" id="JS19_47">47&#160;</span>Pero iteipan ixhuihua Dan noja amo moaxcatijtoyaj nochi nopa tlali catli quintocaro. Huajca tlejcoque huan quinhuilanque catli itztoyaj ipan tlali Lesem huan moaxcatijque huan quintlamimictijque nopona. Huan mocajque para itztose nopona, huan teipa quitocaxtijque Lesem, Dan, quen itoca ininhuejcapan tata. </div>
<div class='q'>
<span class="verse" id="JS19_48">48&#160;</span>Huajca nochi ni altepeme ica nochi ininpilaltepehua quintocaro iteipan ixhuihua Dan huan ihuexca inintlal elqui quen imiyaca ininfamilias. </div>
<div class='s'>Itlal iteipan ixhuihua Josué </div>
<div class='p'>
<span class="verse" id="JS19_49">49&#160;</span>Huan nopa israelitame tlanque quixejxelohuaj nopa tlali ica nopa 12 huejhueyi familias. Huan teipa iyoca quimactilijque se tlali Josué para iaxca. 
<span class="verse" id="JS19_50">50&#160;</span>Huan quen TOTECO quiijto, quimacaque Josué catli tlajtlanisquía. Huajca Josué tlajtlanqui ma quimacaca altepetl Timnat Sera campa tepeyo ipan tlali Efraín. Huan quimacaque. Huajca Josué sempa quisencajqui nopa altepetl huan nopona mocajqui para itztos. </div>
<div class='p'>
<span class="verse" id="JS19_51">51&#160;</span>Huajca elqui nopa totajtzi Eleazar, Josué huan nochi israelita tlayacanani catli mahuiltijque ica piltetzitzi iixpa TOTECO nechca altepetl Silo huan quinmajmactilijque nopa tlali ica nopa huejhueyi familias. Huan mahuiltijque calixpa campa calaquij ipan nopa yoyon tiopamitl campa TOTECO mopantiyaya Ininhuaya. Huan tlanque quixejxelohuaj nopa tlali.  </div>
<div class='psalmlabel' id='JS20_0'> 20</div>
<div class='s'>Altepeme campa hueli momanahuise </div>
<div class='p'>
<span class="verse" id="JS20_1">1&#160;</span>Teipa TOTECO quinojnotzqui Josué huan quiilhui: 
<span class="verse" id="JS20_2">2&#160;</span>“Xiquinilhui nopa israelitame ma quitlapejpenica sequin altepeme catli anquintocaxtise ‘altepeme campa hueli momanahuise’ quen achtihuiya nijnahuati Moisés. 
<span class="verse" id="JS20_3">3&#160;</span>Quej nopa sintla se masehuali quimictis seyoc, masque amo quinequiyaya quimictis, huelis momanahuiti ipan se tlen nopa altepeme huan nopona amo aqui huelis quimictis para momacuepas ica catli quichijtoc. </div>
<div class='p'>
<span class="verse" id="JS20_4">4&#160;</span>“Huan quema se tlacatl ajsiti para momanahuis ipan se altepetl, monequi yas campa ipuerta nopa altepetl campa itztoque nopa huehue tlacame huan quinpohuilis nochi catli panotoc. Huan nopa tlayacanani huelis quiselise ipan nopa altepetl huan quimacase campa itztos. 
<span class="verse" id="JS20_5">5&#160;</span>Huan sintla se quitoquilis catli quinequi quicuepilis ica catli quichijtoc, amo hueli quitemactilise. Monequi quimanahuise pampa san panoc, amo quinequiyaya temictis huan amo quipiyayaya cualantli ihuaya catli mijqui. 
<span class="verse" id="JS20_6">6&#160;</span>Huan nopa tlacatl catli temicti monequi mocahuas ipan nopa altepetl hasta quinextis iniixpa se juez huan nopa masehualme nopona para tlen amo itlajtlacol catli panoc, huan inijuanti nojquiya quiijtose para amo itlajtlacol. Huan quema ya quitlajtolsencajtoque teipa mocahuas nopona hasta miquis nopa totajtzi catli más hueyi. Huan teipa, quena, nopa temictijquetl huelis mocuepas ichaj ipan ialtepe campa quistejqui.” </div>
<div class='p'>
<span class="verse" id="JS20_7">7&#160;</span>Huajca nopa israelitame quitlapejpenijque chicuase altepeme. Quintlapejpeni eyi ipan ni inaliyo para campa temo tonati huan eyi ipan ne seyoc inaliyo hueyatl Jordán para campa hualquisa tonati. Campa temo tonati quitlapejpenijque Cedes ica norte ipan tlali Galilea ipan nopa tepeyo ipan itlal Neftalí, huan altepetl Siquem ipan tepeyo ipan itlal Efraín huan altepetl Quiriat Arba (catli nojquiya itoca Hebrón) ipan nopa tepeyo ipan itlal Judá. 
<span class="verse" id="JS20_8">8&#160;</span>Huan ipan neca inaliyo hueyatl Jordán para campa hualquisa tonati quitlapejpenijque altepetl Beser ipan huactoc tlali ipan itlal Rubén, huan altepetl Ramot tlen tlali Galaad ipan itlal Gad huan altepetl Golán ipan tlali Basán catli ama inintlal tlajco iteipan ixhuihua Manasés. 
<span class="verse" id="JS20_9">9&#160;</span>Huajca ni altepeme quintocaxtijque “altepeme campa hueli momanahuise”. Quiiyocatlalijque para israelitame huan para nopa seyoc tlali ehuani catli itztoyaj ininhuaya ma ipan momanahuica sintla temictise masque amo quinequiyayaj. Huan se temictijquetl motlatis ipan se tlen ni altepeme para iteiximatcahua nopa mijcatzi catli quintocarohua quicuepilise amo huelise quicuepilise hasta moquetzas nopona iixpa nopa juez huan nopa masehualme para ma quitlajtolsencahuaca sintla nelía quinequiyaya quimictis o amo.  </div>
<div class='psalmlabel' id='JS21_0'> 21</div>
<div class='s'>Inialtepehua iteipan ixhuihua Leví </div>
<div class='p'>
<span class="verse" id="JS21_1">1&#160;</span>Huan nopa tlayacanani tlen iteipan ixhuihua Leví yajque quiitatoj nopa totajtzi Eleazar, ihuaya Josué huan nochi ne sequinoc tlayacanani ipan nochi huejhueyi familias tlen israelitame. 
<span class="verse" id="JS21_2">2&#160;</span>Huan quincamanalhuijque nepa ipan Silo ipan tlali Canaán huan quinilhuijque: “TOTECO quinahuati Moisés ma techmactili altepeme campa tiitztose huan potreros campa tlacuase totlapiyalhua.” 
<span class="verse" id="JS21_3">3&#160;</span>Huajca nopa israelitame quineltocaque catli TOTECO tlanahuatijtoya huan sesen hueyi familia quinmacac nopa levitame sequin altepeme ica ininpotreros ipan inintlal. </div>
<div class='p'>
<span class="verse" id="JS21_4">4&#160;</span>Leví huejcajya quinpixqui eyi itelpocahua: Coat, Gersón huan Merari. Huan achtihui mahuiltijque ica piltetzitzi para quimatise catlique quiselise iteipan ixhuihua Coat catli inintoca eliyaya coatitame. Huan nopa coatitame catli nojquiya itztoyaj iteipan ixhuihua Aarón, se iteipan ixhui Coat, inijuanti quiselijque 13 altepeme ipan nopa tlalme catli iniaxca iteipan ixhuihua Judá, Simeón huan Benjamín. 
<span class="verse" id="JS21_5">5&#160;</span>Pero nopa sequinoc coatitame catli amo elque iteipan ixhuihua Aarón quiselijque majtlactli altepeme ipan nopa tlalme catli iniaxca iteipan ixhuihua Efraín, Dan huan nopa tlajco iteipan ixhuihua Manasés. </div>
<div class='p'>
<span class="verse" id="JS21_6">6&#160;</span>Teipa mahuiltijque ica piltetzitzi para quimatise catlique quiselise iteipan ixhuihua Gersón, huan quiselijque 13 altepeme ipan nopa tlalme catli iniaxca iteipan ixhuihua Isacar, Aser, Neftalí huan ne seyoc tlajco iteipan ixhuihua Manasés catli mocajque nopa seyoc inaliyo Jordán ipan tlali Basán. </div>
<div class='p'>
<span class="verse" id="JS21_7">7&#160;</span>Huan sempa mahuiltijque ica piltetzitzi para quimatise catlique quiselise iteipan ixhuihua Merari. Huan quiselijque 12 altepeme ipan nopa tlalme catli iniaxca iteipan ixhuihua Gad huan Zabulón. </div>
<div class='p'>
<span class="verse" id="JS21_8">8&#160;</span>Huajca quen tenextili nopa piltetzitzi, nopa israelitame quinmactilijque iteipan ixhuihua Leví altepeme huan potreros para inintlapiyalhua quen TOTECO quinahuatijtoya Moisés. </div>
<div class='p'>
<span class="verse" id="JS21_9-10">9-10&#160;</span>Huajca nopa piltetzitzi quinexti para coatitame catli iteipan ixhuihua Aarón achtihui ma quiselica inialtepehua. Huajca iteipan ixhuihua Judá huan Simeón quiiyocatlalijque altepeme para quinmacase. </div>
<div class='q'>
<span class="verse" id="JS21_11">11&#160;</span>Huan quinmacaque Quiriat Arba ica nochi ipotreros ipan nopa tepeyo ipan itlal Judá. Nopa altepetl quipixqui itoca Arba pampa Arba elqui itata Anac huan nopa altepetl nojquiya itoca eliyaya Hebrón. 
<span class="verse" id="JS21_12">12&#160;</span>Pero nopa milme catli mocajqui más huejca tlen nopa altepetl huan ipilaltepetzitzi quimacaque Caleb, icone Jefone. </div>
<div class='q'>
<span class="verse" id="JS21_13">13&#160;</span>Huan Hebrón nojquiya quiselijque iteipan ixhuihua Aarón huan eliyaya se altepetl campa hueli momanahuise para ipan momanahuis se tlacatl catli temictijtoya. </div>
<div class='q'>Huan nojquiya iteipan ixhuihua Aarón quiselijque Libna, 
<span class="verse" id="JS21_14">14&#160;</span>Jatir, Estemoa, 
<span class="verse" id="JS21_15">15&#160;</span>Holón, Debir, 
<span class="verse" id="JS21_16">16&#160;</span>Aín, Juta, huan Bet Semes ica nochi ininpotreros. Huajca nopa huejhueyi familias Judá huan Simeón quinmactilijque iteipan ixhuihua Leví chicnahui altepeme. </div>
<div class='q'>
<span class="verse" id="JS21_17">17&#160;</span>Huan nopa hueyi familia Benjamín quinmactilijque nahui altepeme huan ininpotreros: Gabaón, Geba, 
<span class="verse" id="JS21_18">18&#160;</span>Anatot huan Almón. </div>
<div class='q'>
<span class="verse" id="JS21_19">19&#160;</span>Huajca ica nochi iteipan ixhuihua Aarón quiselijque 13 altepeme ica ininpotreros. </div>
<div class='p'>
<span class="verse" id="JS21_20">20&#160;</span>Huan nica eltoc inintoca nopa nahui altepeme ica ininpotreros catli nopa hueyi familia Efraín quinmacac nopa sequinoc levitame catli itztoyaj iteipan ixhuihua Coat pero amo hualajque ipan Aarón teipa. </div>
<div class='q'>
<span class="verse" id="JS21_21">21&#160;</span>Quiselijque Siquem ipan nopa tepeyo ipan itlal Efraín catli nojquiya eliyaya se altepetl campa hueli momanahuise. Huan quiselijque Gezer, 
<span class="verse" id="JS21_22">22&#160;</span>Kibsaim huan Bet Horón ica ininpotreros. </div>
<div class='q'>
<span class="verse" id="JS21_23">23&#160;</span>Huan nopa hueyi familia Dan quinmacac nahui altepeme ica ininpotreros: Elteque, Gibetón, 
<span class="verse" id="JS21_24">24&#160;</span>Ajalón huan Gat Rimón. </div>
<div class='q'>
<span class="verse" id="JS21_25">25&#160;</span>Huan nopa tlajco hueyi familia Manasés ica campa temo tonati quinmacaque ome altepeme ica ininpotreros: Taanac huan Gat Rimón. </div>
<div class='q'>
<span class="verse" id="JS21_26">26&#160;</span>Huajca para nochi ne sequinoc coatitame quiselijque majtlactli altepeme ica ininpotreros. </div>
<div class='p'>
<span class="verse" id="JS21_27">27&#160;</span>Huan nopa levitame catli hualajque ipan icone Leví catli itoca eliyaya Gersón quiselijque ni altepeme: </div>
<div class='q'>Nopa tlajco tlen nopa hueyi familia Manasés catli itztoque ica campa hualquisa tonati quiselijque ome altepeme ica ininpotreros: Golán ipan tlali Basán, se altepetl campa hueli momanahuise, huan Beestera. </div>
<div class='p'>
<span class="verse" id="JS21_28">28&#160;</span>Tlen nopa hueyi familia Isacar quinselijque nahui altepeme ica ininpotreros: Cisón, Daberat, 
<span class="verse" id="JS21_29">29&#160;</span>Jarmut huan En Ganim. </div>
<div class='p'>
<span class="verse" id="JS21_30">30&#160;</span>Tlen nopa hueyi familia Aser quinselijque nahui altepeme ica ininpotreros: Miseal, Abdón, 
<span class="verse" id="JS21_31">31&#160;</span>Helcat huan Rehob. </div>
<div class='p'>
<span class="verse" id="JS21_32">32&#160;</span>Tlen nopa hueyi familia Neftalí quinselijque eyi altepeme ica ininpotreros: Cedes, se para ipan momanahuise ipan tlali Galilea, huan Hamot Dor huan Cartán. 
<span class="verse" id="JS21_33">33&#160;</span>Huajca ica nochi nopa gersonitame quiselijque 13 altepeme ica ininpotreros. </div>
<div class='p'>
<span class="verse" id="JS21_34">34&#160;</span>Huan nopa levitame catli hualajque tlen icone Leví catli itoca Merari quiselijque ni altepeme: </div>
<div class='q'>Tlen nopa hueyi familia Zabulón quinselijque nahui altepeme ica ininpotreros: Jocneam, Carta, 
<span class="verse" id="JS21_35">35&#160;</span>Dimna huan Naalal. </div>
<div class='q'>
<span class="verse" id="JS21_36">36&#160;</span>Tlen nopa hueyi familia Rubén quinselijque nahui altepeme ica ininpotreros: Beser, Jahaza, 
<span class="verse" id="JS21_37">37&#160;</span>Cademot huan Mefaat. </div>
<div class='q'>
<span class="verse" id="JS21_38">38&#160;</span>Tlen nopa hueyi familia Gad quinselijque nahui altepeme ica ininpotreros: Galaad, se altepetl campa hueli momanahuise, huan Mahanaim, 
<span class="verse" id="JS21_39">39&#160;</span>Hesbón huan Jazer. </div>
<div class='q'>
<span class="verse" id="JS21_40">40&#160;</span>Huajca ica nochi iteipan ixhuihua Leví catli hualajque ipan icone Merari huejcajya quiselijque 12 altepeme. </div>
<div class='p'>
<span class="verse" id="JS21_41">41&#160;</span>Huan nochi iteipan ixhuihua Leví san sejco quiselijque 48 altepeme, 
<span class="verse" id="JS21_42">42&#160;</span>huan sese altepetl quipixqui ipotreros. </div>
<div class='s'>TOTECO quichihua catli quiijtohua </div>
<div class='p'>
<span class="verse" id="JS21_43">43&#160;</span>Huajca TOTECO quinmactili nopa israelitame nochi nopa tlali catli ininhuaya mocajqui ininhuejcapan tatahua para quinmacasquía. Huan nopa israelitame nopona mocajque para itztose. 
<span class="verse" id="JS21_44">44&#160;</span>Huan TOTECO quinmacac tlasehuilistli quen quiijto. Huan amo aqui huelqui ininhuaya motlalis para quinhuilanas pampa TOTECO quinmacac chicahualistli para ma quintlanica nochi inincualancaitacahua. 
<span class="verse" id="JS21_45">45&#160;</span>Nochi nopa cuali tlamantli catli TOTECO quinilhui quinmacasquía, nochi quinmactili.  </div>
<div class='psalmlabel' id='JS22_0'> 22</div>
<div class='s'>Mocuepque ininchajchaj nopa soldados tlen seyoc inaliyo Jordán </div>
<div class='p'>
<span class="verse" id="JS22_1">1&#160;</span>Huan Josué quinsentili nopa soldados catli hualajque ipan nopa huejhueyi familias Rubén, Gad huan ne tlajco iteipan ixhuihua Manasés catli mocajque campa hualquisa tonati, 
<span class="verse" id="JS22_2">2&#160;</span>huan quinilhui: “Anquineltocaque nochi catli TOTECO quinahuati Moisés xijchihuaca. Huan nochi catli na nimechilhuijtoc, anquichijtoque. 
<span class="verse" id="JS22_3">3&#160;</span>Amo anquintlahuelcajtoque amoicnihua masque miyac tonali titlahuilantoque. Anquichijtoque nochi catli amoTECO Dios anmechnahuatijtoc. 
<span class="verse" id="JS22_4">4&#160;</span>Ama amoTECO Dios techpalehuijtoc ma titlatlanica huan techmacatoc tojuanti catli tiamoicnihua, tlasehuilistli quen techilhui. Huajca ama sempa huelis anyase amochajchaj huan amoaltepehua ipan ne seyoc inaliyo hueyatl Jordán para campa hualquisa tonati campa Moisés itequipanojca TOTECO anmechmactili amotlal. 
<span class="verse" id="JS22_5">5&#160;</span>San ximomocuitlahuica para xijchihuaca senquistoc nochi nopa tlanahuatili catli Moisés anmechmacac. Xiquicnelica TOTECO Dios huan xinemica ipan iojhui. Xijneltoquilica nochi itlanahuatilhua huan san ya xijhueyichihuaca. Xijtequipanoca ica nochi amoyolo huan ica nochi amotonaltzi.” </div>
<div class='p'>
<span class="verse" id="JS22_6-7">6-7&#160;</span>Huan Moisés quinmactilijtoya tlajco iteipan ixhuihua Manasés nopa tlali Basán campa hualquisa tonati, pero ne seyoc tlajco iteipan ixhuihua Manasés quiselijque tlali catli Josué quinmacac para campa temo tonati. Huan Josué quintiochijqui huan monahuatijque, 
<span class="verse" id="JS22_8">8&#160;</span>huan quinilhui: “Sempa xiyaca amochajchaj ica nochi amoricojyo catli anquitlantoque tlen tocualancaitacahua. Anquinpiyaj tlahuel miyac tlapiyalme, plata, oro, bronce huan yoyomitl. Huajca quema anajsise, xiquinmajmacatij amoicnihua ipan amotlal.” </div>
<div class='p'>
<span class="verse" id="JS22_9">9&#160;</span>Huajca nopa soldados catli itztoyaj iteipan ixhuihua Rubén, Gad huan tlajco iteipan ixhuihua Manasés quincajtejque nopa sequinoc israelitame ipan Silo ipan tlali Canaán. Huan quiixcotonque hueyatl Jordán huan sempa yajque ipan nopa tlali catli TOTECO quiilhuijtoya Moisés ma quinmacaca. </div>
<div class='s'>Nopa tlaixpamitl nechca hueyatl Jordán </div>
<div class='p'>
<span class="verse" id="JS22_10">10&#160;</span>Pero ipan ojtli quema noja itztoyaj ipan tlali Canaán huan quinechcahuiyayaj iteno hueyatl Jordán para quiixcotonase, nopa soldados catli itztoyaj iteipan ixhuihua Rubén, Gad huan tlajco iteipan ixhuihua Manasés quiquetzque se tlaixpamitl catli nelía hueyi. 
<span class="verse" id="JS22_11">11&#160;</span>Huan quema nopa israelitame campa temo tonati quicajque para iteipan ixhuihua Rubén, Gad huan Manasés quiquetztoyaj se tlaixpamitl ipan inepa Canaán nechca hueyatl Jordán, 
<span class="verse" id="JS22_12">12&#160;</span>mosentilijque nochi nopona altepetl Silo para quinhuilanatij. 
<span class="verse" id="JS22_13-14">13-14&#160;</span>Pero achtihui quititlanque Finees, icone totajtzi Eleazar, ica majtlactli huejhueyi tlayacanani, se tlayacanquetl tlen sesen hueyi familia catli mocahuayayaj ipan nopa tlali campa temo tonati. Huan ajsique campa itztoyaj iteipan ixhuihua Rubén, Gad huan tlajco iteipan ixhuihua Manasés nopona ipan tlali Galaad. 
<span class="verse" id="JS22_15">15&#160;</span>Huan quema ajsitoj ipan tlali Galaad, quinilhuijque: </div>
<div class='p'>
<span class="verse" id="JS22_16">16&#160;</span>―Nochi israelitame catli quitlepanitaj TOTECO techtitlantoque ma timechtlatzintoquiliquij: ‘¿Para tlen quej ni antlajtlacolchihuaj iixpa TOTECO Dios catli tiisraelitame tijtequipanohuaj huan anmoiyocacahuaj para amo anquineltocase tohuaya? Anquichijtoque se tlaixpamitl para ma nesi ayacmo anquitlepanitaj TOTECO. 
<span class="verse" id="JS22_17">17&#160;</span>¿Amo anquielnamiquij nopa tlajtlacoli catli sequin tlacame quichijque ipan Peor quema quinhueyichijque nopa tlaixcopincayome, huan TOTECO techtlatzacuilti ica se hueyi cocolistli? Huan hasta ama nopa tlajtlacoli noja techcocohua. 
<span class="verse" id="JS22_18">18&#160;</span>Huan ama amojuanti ¿nojquiya anquinequij anmoiyocatlalise huan anmoyoltetilise ica TOTECO? Huan sintla anmotzontetilíaj iixpa ama, mostla yaya cualanis ica nochi tiisraelitame. 
<span class="verse" id="JS22_19">19&#160;</span>Huan sintla amo anhuelij anquihueyichihuase TOTECO nopona ipan ne inaliyo Jordán para campa hualquisa tonati pampa anquiitaj amo tlapajpactli iixpa TOTECO nopa tlali catli anquiselijque, huajca xipanoca hasta ne seyoc inaliyo ni hueyatl campa TOTECO itztoc tohuaya ipan iyoyon tiopa huan timechmacase tlali campa tojuanti. Pero amo ximotzontetilica ica TOTECO niyon ica tojuanti. Amo xijquetzaca se tlaixpamitl para seyoc tecojtli catli amo TOTECO Dios catli ya quipiya itlaixpa. 
<span class="verse" id="JS22_20">20&#160;</span>¿Amo anquielnamiquij quema Acán, icone Zera, tlajtlacolchijqui iixpa TOTECO huan mocuili catli quitelchijtoya TOTECO, huan TOTECO techtitlanili miyac tlatzacuiltili nochi tiisraelitame? Amo san mijqui Acán, pero mijque miyaqui israelitame ica itlajtlacol.’ </div>
<div class='s'>Quichijque nopa tlaixpamitl pampa quiicnelíaj TOTECO </div>
<div class='p'>
<span class="verse" id="JS22_21">21&#160;</span>Huajca iteipan ixhuihua Rubén, Gad huan tlajco iteipan ixhuihua Manasés quinnanquilijque nopa tlayacanani tlen nopa huejhueyi familias tlen israelitame huan quinilhuijque: </div>
<div class='p'>
<span class="verse" id="JS22_22">22&#160;</span>―TOTECO yaya catli quipiya nochi chicahualistli. Yaya catli quinnahuatía nochi catli sequinoc quintocaxtíaj dioses. San yaya TOTECO. Yaya quimati para melahuac tocamanal, huan xijmatica nochi amojuanti nojquiya. Tijtestigojquetzaj TOTECO para amo tijchijtoque ni tlaixpamitl para timoiyocatlalise huan timoyoltetilise. 
<span class="verse" id="JS22_23">23&#160;</span>Niyon amo tijchijtoque para tijcajtehuase TOTECO o para ipan tijmacase tlacajcahualistli tlatlatili o tlen harina, o para onca tlayoltlalili ihuaya. Sintla quej nopa, huajca amantzi ma techtlatzacuilti TOTECO. 
<span class="verse" id="JS22_24">24&#160;</span>Pero tijchijque pampa tiquicnelíaj. Timoilhuijque huelis mostla o huiptla amoteipan ixhuihua quinilhuise toteipan ixhuihua para amo quipiyaj tlanahuatili para yase quihueyichihuatij TOTECO Dios catli tiisraelitame tijtequipanohuaj amohuaya nopona ipan amotlal. Huelis quinilhuise toteipan ixhuihua para amo tleno quipiyaj amohuaya. 
<span class="verse" id="JS22_25">25&#160;</span>Huelis moilhuise para TOTECO quitlalijtoc ni hueyatl Jordán para techiyocacahuase huan quinilhuise toteipan ixhuihua tlen tohuejhueyi familias Rubén, Gad huan tlajco ifamilia Manasés para amo tleno tijpiyaj ica TOTECO. Huan quej nopa amoteipan ixhuihua quinchihuase toteipan ixhuihua ma ayacmo quitlepanitaca TOTECO. </div>
<div class='p'>
<span class="verse" id="JS22_26">26&#160;</span>“Yeca timoilhuijque más cuali ma tijchihuaca se tlaixpamitl, pero amo para ipan tijtlatise o tijtencahuase tlacajcahualistli. 
<span class="verse" id="JS22_27">27&#160;</span>¡Amo! Tijchijque nopa tlaixpamitl para ma quinelnamiquilti amoixhuihua huan toteipan ixhuihua para tojuanti nojquiya tijhueyichihuaj TOTECO. Pero san tijcahuase tlacajcahualistli iixpa TOTECO ipan iyoyon tiopa campa amojuanti. Huan amoconehua amo huelise quinilhuise toconehua para amo quipiyaj tlanahuatili para quihueyichihuase TOTECO amohuaya. 
<span class="verse" id="JS22_28">28&#160;</span>Huan sintla amoixhuihua quej nopa quiijtose, toixhuihua quinnanquilise: ‘Xiquitaca ni tlaixpamitl catli totatahua quinsencajtoque quen TOTECO itlaixpa, pero amo quichijque para tlacajcahualistli tlatlatili. San quisencajque para technextilis para amojuanti huan tojuanti san se tiitztoque.’ </div>
<div class='p'>
<span class="verse" id="JS22_29">29&#160;</span>“Ma amo quema timoilhuica para timohuejcatlalise tlen TOTECO. Amo quema timohuejcachihuase tlen ya, o tijchihuase se tlaixpamitl para tojuanti totlacajcahualis, niyon para tlacajcahualistli tlatlatili, niyon tlacajcahualistli tlen harina, niyon catli onca. Pampa tijmatij san nopa tlaixpamitl catli eltoc ipan iyoyon tiopa TOTECO Dios yaya mocahua tohuaya tiisraelitame quinamiqui para tlacajcahualistli.” </div>
<div class='p'>Quej nopa quiijtojque. </div>
<div class='p'>
<span class="verse" id="JS22_30">30&#160;</span>Huajca quema nopa totajtzi Finees huan nopa tlayacanani tlen nopa huejhueyi familias tlen israelitame quicajque catli nopa soldados tlen Rubén, Gad, huan tlajco familia Manasés quiijtojque, nelía pajque. 
<span class="verse" id="JS22_31">31&#160;</span>Huan nopa totajtzi Finees quinilhui: </div>
<div class='p'>―Ama tijmatij temachtli TOTECO itztoc ica nochi tojuanti pampa tiquitaj amo antlajtlacolchijtoque iixpa ya. Huan yeca antechijcuenilijtoque se hueyi tlatzacuiltili catli hueltosquía techajsitosquía. </div>
<div class='p'>
<span class="verse" id="JS22_32">32&#160;</span>Teipa Finees catli elqui icone nopa totajtzi Eleazar ininhuaya nopa sequinoc tlayacanani, quincajtejque nopa soldados tlen Rubén, Gad huan tlajco nopa familia Manasés ipan tlali Galaad huan sempa yajque ipan tlali Canaán, huan quinpohuilijque nopa israelitame nochi catli panotoya. 
<span class="verse" id="JS22_33">33&#160;</span>Huan nochi nopa israelitame nopona pajque miyac ica catli quiijtojque, huan quicualitaque catli panotoya. Huan nopa israelitame quihueyichijque Toteco Dios, huan ayacmo moilhuijque para quinhuilanatij iniicnihua huan quisemanatij nopa tlali campa itztoque iteipan ixhuihua Rubén huan Gad. 
<span class="verse" id="JS22_34">34&#160;</span>Huajca iteipan ixhuihua Rubén huan Gad quitocaxtlalijque nopa tlaixpamitl: “Nopa tlaixpamitl catli techelnamiquiltis.” Pampa quiijtojque: “Moquetza quen se testigo para techelnamiquiltis amojuanti huan tojuanti para san TOTECO yaya DIOS.”  </div>
<div class='psalmlabel' id='JS23_0'> 23</div>
<div class='s'>Itlamiya camanal Josué </div>
<div class='p'>
<span class="verse" id="JS23_1">1&#160;</span>Huajca ica miyac xihuitl TOTECO quinchijqui nopa israelitame ma quintlanica nochi inincualancaitacahua huan teipa oncac tlasehuilistli ipan inintlal. Huan Josué ya eliyaya huehuentzi. 
<span class="verse" id="JS23_2">2&#160;</span>Huajca quinnotzqui nochi jueces, huehue tlacame huan tlayacanani ipan nochi huejhueyi familias, huan nochi tequitini huan quinilhui: </div>
<div class='p'>“Nijpiya miyac xihuitl huan ya nihuehuentzi. 
<span class="verse" id="JS23_3">3&#160;</span>Ya anquiitztoque catli TOTECO Dios quichijtoc por tojuanti ica nochi nopa masehualme catli ejque ipan ni tlali pampa TOTECO Dios tlahuilanqui por tojuanti. 
<span class="verse" id="JS23_4">4&#160;</span>Huan ama ya nimechmactili ica rifa nochi tlali tlen hueyatl Jordán hasta nopa Hueyi Atl Mediterráneo campa oncalaqui tonati. Nimechmactili catli timoaxcatijtoque huan nochi catli noja polihui tijtlanise. 
<span class="verse" id="JS23_5">5&#160;</span>Huan yaya TOTECO Dios amoixtla quintojtocas nochi catli noja itztoque nopona. Huan quichihuas para anmoaxcatise nopa tlali quen yaya tohuaya mocajtoc. </div>
<div class='p'>
<span class="verse" id="JS23_6">6&#160;</span>“Huajca ximoyoltetilica. Ximomocuitlahuica para anquichihuase nochi catli ijcuilijtoc ipan itlanahuatilhua Moisés. Amo ximoiyocacahuaca niyon quentzi. 
<span class="verse" id="JS23_7">7&#160;</span>Amo tleno xijpiyaca ica inijuanti catli noja mocahuaj ipan nopa tlali. Amo xiquijtoca inintoca inintiotzitzi, niyon amo xiquintestigojquetzaca inintlaixcopincayohua. Amo xiquinhueyichihuaca, niyon amo ximotlancuaquetzaca iniixpa. 
<span class="verse" id="JS23_8">8&#160;</span>San xijtoquilijtiyaca TOTECO Dios quen anquichijtoque hasta ama. </div>
<div class='p'>
<span class="verse" id="JS23_9">9&#160;</span>“Yaya TOTECO Dios quintojtocatoc amoixpa miyac masehualme catli nelía tejtetique catli camanaltiyayaj miyac camanali huan itztoyaj ipan miyac huejhueyi altepeme. Huan hasta ama amo aqui huelqui anmechtlani. 
<span class="verse" id="JS23_10">10&#160;</span>San setzi tlen amojuanti huelis quinmajmatis se mil tlacame pampa TOTECO Dios tlahuilana por amojuanti quen tohuaya mocajtoc quichihuas. 
<span class="verse" id="JS23_11">11&#160;</span>Huajca ximomocuitlahuica para san xiquicnelica yaya TOTECO Dios. </div>
<div class='p'>
<span class="verse" id="JS23_12">12&#160;</span>“Sintla anmoiyocacahuase tlen TOTECO huan anmosansejcotilise ica inijuanti catli noja mocahuaj ipan ni tlalme, o sintla anmosihuajtise ica iniichpocahua, o sintla anquincahuilise ma mocuilica se israelita ichpocatl, 
<span class="verse" id="JS23_13">13&#160;</span>xijmatica para melahuac TOTECO Dios ayacmo quintojtocas tlen nopa tlalme amoixpa. ¡Amo! Huan inijuanti elise quen tlaquetztli huan quichihuase xihuetzica. Anmechchihuilise quen se anmechhuitequis ipan amocuitlapa ica se lazo. Elise quen se huitztli ipan amoixteyol catli tlahuel tecoco. Miyac anmechcuesolmacase hasta anmiquise huan ayacmo anitztose ipan nopa tlali catli TOTECO Dios anmechmacatoc. </div>
<div class='p'>
<span class="verse" id="JS23_14">14&#160;</span>“Nechcatitoc para nimiquis quen pano ica nochi masehualme. Anquimatij ica nochi amoyoltzi huan ica nochi amotonaltzi para amo tleno polijtoc catli TOTECO Dios amohuaya mocajtoc. Nochi catli quiijto quichihuasquía, yaya quichijtoc. 
<span class="verse" id="JS23_15">15&#160;</span>Huan quen TOTECO Dios anmechtiochijtoc ica nochi nopa cuali tlamantli catli anmechtencahuili, nojquiya TOTECO Dios anmechhualiquilis nochi nopa fiero tlamantli catli quiijtojtoc panos hasta yaya anmechmictis huan ayacmo huelis anitztose ipan nopa tlali sintla amo anquitoquilise. 
<span class="verse" id="JS23_16">16&#160;</span>Huajca sintla anquiixpanose nopa camanali catli TOTECO Dios quichijqui amohuaya huan catli anmechnahuatijtoc huan anquinhueyichihuase tiotzitzi o anmotlancuaquetzase iniixpa, TOTECO nelía cualanis amohuaya. Huan yaya anmechmictis huan nimantzi anmechtlamipolihuiltis ipan ni tlali catli anmechmacatoc.”  </div>
<div class='psalmlabel' id='JS24_0'> 24</div>
<div class='s'>Toteco quiompahui nopa camanal sencahuali ica israelitame </div>
<div class='p'>
<span class="verse" id="JS24_1">1&#160;</span>Teipa Josué quinsentili nochi israelitame tlen nochi huejhueyi familias ipan altepetl Siquem, ica nochi huehue tlacame, nochi tlayacanani, jueces huan tequitini. Huan nochi monextitoj iixpa Toteco Dios. 
<span class="verse" id="JS24_2">2&#160;</span>Huan Josué quincamanalhui nopa israelitame huan quinilhui: </div>
<div class='p'>―Ya ni catli TOTECO Dios catli tiisraelitame tijtequipanohuaj anmechilhuía: ‘Nelía huejcajya amohuejcapan tatahua mocahuayayaj nopona ipan seyoc inaliyo hueyatl Eufrates para campa hualquisa tonati, huan quinhueyichihuayayaj inintiotzitzi quen elisquía Dios. Huan Taré, catli elqui itata Abraham huan Nacor, nojquiya ya nopa quichijque. 
<span class="verse" id="JS24_3">3&#160;</span>Pero na nijtlapejpeni amohuejcapan tata Abraham catli itztoya ipan seyoc inaliyo hueyatl Eufrates, huan nijyacanqui campa hueli ipan tlali Canaán huan nijmacac icone, Isaac, para ipan ya niquinmiyaquilis iteipan ixhuihua. 
<span class="verse" id="JS24_4">4&#160;</span>Huan nijmacac Isaac ome iconehua, Jacob huan Esaú. Huan nijmactili Esaú nopa tlali Seir. Huan Jacob catli nojquiya itoca Israel, huan itelpocahua catli itztoyaj amohuejcapan tatahua teipa yajque ipan tlali Egipto. 
<span class="verse" id="JS24_5">5&#160;</span>Teipa niquintitlanqui Moisés huan Aarón huan ica inijuanti, niquintitlanili miyac tlaohuijcayotl nopa tlali Egipto ehuani. Huan teipa niquinquixti 
<span class="verse" id="JS24_6">6&#160;</span>amohuejcapan tatahua tlen tlali Egipto. Huan niquinhualicac hasta ajsitoj campa nopa Hueyi Atl Chichiltic. Huan quintoquiliyayaj nopa egiptome ica inintlahuilanca carros huan inincahuayos. 
<span class="verse" id="JS24_7">7&#160;</span>Pero amohuejcapan tatahua nechtzajtzilijque na, niininTECO, para ma niquinpalehui. Huan nijchijqui ma onca se tzintlayohuilotl tlatlajco campa amotatahua huan ne egiptome. Huan nijchijqui nopa hueyi atl ma huala ininpani nopa egiptome huan quintlamitzajqui. Huan anquimatij nochi catli niquinchihuili nopa Egipto ehuani. </div>
<div class='p'>“ ‘Huan teipa para miyac xihuitl anitztoyaj ipan nopa huactoc tlali campa amo tleno onca. 
<span class="verse" id="JS24_8">8&#160;</span>Huan teipa nimechhualicac hasta inintlal nopa amorreos catli itztoyaj ipan ne seyoc inaliyo Jordán para campa hualquisa tonati. Huan inijuanti anmechhuilanque, pero naya nimechpalehui xiquintlanica. Niquintzontlamilti amoixtla huan anmoaxcatijque nopa tlali. 
<span class="verse" id="JS24_9">9&#160;</span>Huan quema Balac, icone Zipor catli elqui inintlanahuatijca moabitame, pejque anmechhuilanasnequij anisraelitame; yaya tlanahuati ma quinotzatij Balaam, icone Beor, para ma anmechtelchihuas. 
<span class="verse" id="JS24_10">10&#160;</span>Pero amo nijcajqui ma anmechtelchihuaqui Balaam. Nijchihualti ma anmechtiochihua miyac hueltas huan quej nopa nimechmanahui tlen Balaam. </div>
<div class='p'>
<span class="verse" id="JS24_11">11&#160;</span>“ ‘Teipa anpanocoj hueyatl Jordán para ni seyoc anali huan anajsique altepetl Jericó. Huan nopa Jericó ehuani anmechhuilanque huan nojquiya anmechhuilanque nopa amorreos, ferezeos, cananeos, heteos, gergeseos, heveos huan jebuseos, pero naya nimechmactili amomaco. 
<span class="verse" id="JS24_12">12&#160;</span>Huan niquintitlanqui miyac cuaxicojme ma anmechyacantiyaca huan quintojtocaque nopa ome tlanahuatiani tlen amorreos ihuaya ininmasehualhua. Naya nimechtlanili amocualancaitacahua. Amo anquintlanque ica amomachete huan amochicahualis. 
<span class="verse" id="JS24_13">13&#160;</span>Huan nimechmactili tlali ipan catli amo antequititoyaj. Nimechmactili altepeme para ipan anitztose catli amo anquisencajtoyaj. Huan nimechmacac xocomeca mili para amoxocomeca huan olivo cuame para amoaceite catli ama anquitequihuíaj, pero amo anquintojque.’ Quej nopa quiijto TOTECO.” </div>
<div class='s'>Monequi nochipa tijtequipanose TOTECO </div>
<div class='p'>Huajca nojquiya Josué quinilhui: </div>
<div class='p'>
<span class="verse" id="JS24_14">14&#160;</span>―Huajca ama xijtlepanitaca huan xiquicnelica TOTECO. Xijtequipanoca ica nochi amoyolo huan ica temachili. Xiquinquixtica huan xiquinmajcahuaca nochi nopa tiotzitzi catli amohuejcapan tatahua quihueyitlepanitaque ipan seyoc inaliyo Eufrates huan ipan tlali Egipto. San TOTECO xijtequipanoca. 
<span class="verse" id="JS24_15">15&#160;</span>Pero sintla amo anquinequij anquitequipanose TOTECO, huajca xijtlapejpenica ama ni tonal ajqueya anquitequipanose. ¿Anquinhueyichihuase nopa tiotzitzi catli amohuejcapan tatahua quintlepanitaque huejcajya ipan seyoc inaliyo nopa hueyi hueyatl o inintlaixcopincayohua nopa amorreos campa ama anitztoque? Pero xijmatica ya ni: Naya ica nochi nochampoyohua tijtequipanose san TOTECO. </div>
<div class='p'>
<span class="verse" id="JS24_16">16&#160;</span>Huajca nochi nopa israelitame tlananquilijque: </div>
<div class='p'>―Amo quema timoiyocatlalise tlen TOTECO. Amo quema tijcahuase huan tijhueyichihuase seyoc. 
<span class="verse" id="JS24_17">17&#160;</span>Elqui yaya TOTECO Dios catli quinquixti tohuejcapan tatahua ipan tlali Egipto campa tequipanoyayaj san tlapic. Yaya catli quichijqui miyac huejhueyi tetzatl para tojuanti. Yaya catli techmocuitlahuijtoc tlen tocualancaitacahua campa hueli tinentoque ipan tohueyi ojhui hasta ama. 
<span class="verse" id="JS24_18">18&#160;</span>Yaya TOTECO catli quintojtocac toixpa miyac masehualme ipan miyac tlalme. Nojquiya quintojtocac nopa amorreos catli itztoyaj ipan ni tlali. Huajca tojuanti nojquiya tijtequipanose huan tijhueyichihuase san TOTECO Dios. </div>
<div class='p'>
<span class="verse" id="JS24_19">19&#160;</span>Huajca Josué quinilhui nochi catli nopona itztoyaj: </div>
<div class='p'>―Amo huelis anquitequipanose TOTECO quen hueltzi, pampa yaya tlatzejtzeloltic. Huan yaya amo quiijiyohuía se catli quiijtohua quitequipanohua sintla nojquiya quintlepanita tiotzitzi catli amo nelía Dios. Ya nopa quicualancaita. Sintla anquitlepanitaj seyoc, amo anmechtlapojpolhuis. 
<span class="verse" id="JS24_20">20&#160;</span>TOTECO nochipa itztoya cuali amohuaya, huajca amo xijcahuaca TOTECO niyon amo xijtequipanoca seyoc. Sintla quej nopa anquichihuase, yaya moyolcuepas huan anmechtlatzacuiltis hasta anmechtlamimictis. </div>
<div class='p'>
<span class="verse" id="JS24_21">21&#160;</span>Pero nochi nopa masehualme quinanquilijque Josué: </div>
<div class='p'>―¡Amo quema tijchihuase! San TOTECO tijtequipanose. </div>
<div class='p'>
<span class="verse" id="JS24_22">22&#160;</span>Huajca Josué quinilhui nochi nopa miyaqui israelitame: </div>
<div class='p'>―Huajca ama antestigos para melahuac catli anquiijtojtoque. Anquitestigojquetztoque TOTECO para anquitlapejpenijtoque anquitequipanose san ya. </div>
<div class='p'>―Tojuanti titestigos ―inijuanti tlananquilijque. </div>
<div class='p'>
<span class="verse" id="JS24_23">23&#160;</span>Huajca Josué quinilhui: </div>
<div class='p'>―Sintla anquipiyaj tiotzitzi, nochi xiquinmajcahuaca. Huan ximoyolcuepaca huan xijtoquilica san TOTECO Dios catli tiisraelitame tijtequipanohuaj. </div>
<div class='p'>
<span class="verse" id="JS24_24">24&#160;</span>Huan nochi nopa israelitame quinanquilijque Josué: </div>
<div class='p'>―San TOTECO Dios tijtequipanose huan san yaya tijneltoquilise. </div>
<div class='p'>
<span class="verse" id="JS24_25">25&#160;</span>Huajca nopa tonal nepa nechca altepetl Siquem, Josué quichijqui se camanal sencahuali ininhuaya israelitame huan TOTECO, huan quinilhui nopa tlanahuatilme huan tlamachtili catli monequi quineltocase. 
<span class="verse" id="JS24_26">26&#160;</span>Huan Josué quiijcuilo nochi ni tlanahuatilme catli nopa masehualme quiijtojque quineltocase tlen nopa Amatlapohuali tlen Itlanahuatilhua Toteco Dios. Huan Josué tlanahuati ma quihualica se hueyi tetl huan ma quiquetzaca nopona campa nopa ahuatl nechca iyoyon tiopa TOTECO. 
<span class="verse" id="JS24_27">27&#160;</span>Huan Josué quinilhui nochi nopa israelitame: </div>
<div class='p'>―Ni tetl catli tijquetzaj nica quinextis nochi catli panotoc ama. Quen se testigo quichihua, quicajqui nochi camanali catli TOTECO techilhui, huajca sintla amo anquichihuaj quen anquiijtojque, yaya anmechtelhuis. </div>
<div class='p'>
<span class="verse" id="JS24_28">28&#160;</span>Huan teipa Josué quinnahuatijtejqui nopa israelitame huan sesen yajqui ipan itlal catli quiselijtoyaj para iniaxca. </div>
<div class='s'>Mijqui Josué </div>
<div class='p'>
<span class="verse" id="JS24_29">29&#160;</span>Huan teipa mijqui Josué, icone Nun, catli itztoya itequipanojca TOTECO. Huan quipixqui 110 xihuitl quema mijqui. 
<span class="verse" id="JS24_30">30&#160;</span>Huan quitojque itlacayo nechca altepetl Timnat Sera, ipan tlen ya itlal catli quiselijtoya ipan nopa tepeyo catli eliyaya iniaxca iteipan ixhuihua Efraín. Campa quitojque mocahua ica norte tlen tepetl Gaas. </div>
<div class='p'>
<span class="verse" id="JS24_31">31&#160;</span>Huan nopa israelitame quitequipanojque TOTECO nochi tonali quema noja itztoya Josué huan quema noja itztoyaj nochi nopa huehue tlacame catli quiiximatque Josué huan quiitztoyaj nopa huejhueyi tetzatl catli TOTECO quichijqui para nopa israelitame. </div>
<div class='s'>Quitlalpachojque iomiyo José </div>
<div class='p'>
<span class="verse" id="JS24_32">32&#160;</span>Huan nojquiya nopa israelitame quihualicatoyaj iomiyo José tlen tlali Egipto, huan quitojque nopona nechca Siquem. Quitojque ipan nopa tlali catli ininhuejcapan tata Jacob, catli huejcajya mijqui, quincohuilijtoya iconehua Hamor ica 100 plata tomi. (Ni tlali teipa elqui iniaxca iteipan ixhuihua José.) </div>
<div class='s'>Mijqui nopa totajtzi Eleazar </div>
<div class='p'>
<span class="verse" id="JS24_33">33&#160;</span>Huan nojquiya mijqui Eleazar catli elqui icone Aarón, huan quitojque nechca altepetl Guebéa ipan itlal Finees catli eliyaya icone. Huan itlal elqui ipan nopa tlachiquilme catli quiselijque iteipan ixhuihua Efraín.</div><div class="footnote">
<hr />
</div>
</div></body></html>
