<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil HECHOS 1</title>
</head>
<body dir='ltr'>
<ul class='tnav'>
<li><a href='index.xhtml'>HECHOS</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt2'>Tlen occhiuqueh in teotlatitlanten </div>
<div class='mt'>Hechos  </div>
<div class='psalmlabel' id='AC1_0'> 1</div>
<div class='s'>Lucas ictlahcuiluilia in Teófilo </div>
<div class='p'>

<span class="verse" id="AC1_1">1&#160;</span>Itich non achtoh amatl, touatzin Teófilo, onquihcuiloh nochi tlen Jesús oquichiu uan otlamachtih, desde quen opeu nitiquiu, </div>
<div class='m'>
<span class="verse" id="AC1_2">2&#160;</span>hasta ihcuac omouicac iluicac uan oquinnahnauatihteu niteotlatitlancauan naquin oquinpihpin ica tlen in Espíritu Santo octlayoluilisyacan. </div>
<div class='s'>Jesús moyectencaua cualtitlanis in Espíritu Santo </div>
<div class='p'>
<span class="verse" id="AC1_3">3&#160;</span>Ninqueh iteotlatitlancauan oquinmonextilih satepan ihcuac ocmomictilihqueh. Omepoual tonal omonextaya innauac, uan oquinnextilaya nic milauac yoltoc uan oquinnonotzaya nitiquiuahcayo Dios. </div>
<div class='p'>
<span class="verse" id="AC1_4">4&#160;</span>Ihcuac oc inuan ocatca, Jesús oquinnauatih: </div>
<div class='p'>—Amo xonyacan de Jerusalén, ixconchiacan mamochiua tlen noTahtzin omoyectencautzinoh, tlen neh yonnamechonnonotz. </div>
<div class='m'>
<span class="verse" id="AC1_5">5&#160;</span>Tlamilauca, Juan yeh otlacuatequih ica atl, pero namehuantzitzin ipan quesqui tonalmeh Dios namechoncuatequis ica in Espíritu Santo. </div>
<div class='s'>Jesús mouica iluicac </div>
<div class='r'>(Mr. 16:19-20; Lc. 24:50-53) </div>
<div class='p'>
<span class="verse" id="AC1_6">6&#160;</span>Nochtin tlen omonichicohcah iuan Jesús, octlahtlanihqueh: </div>
<div class='p'>—ToTecotzin, ¿xamo ya axan itconquixtis Israel temac uan itconcuipilis nitiquiuahcayo? </div>
<div class='p'>
<span class="verse" id="AC1_7">7&#160;</span>Jesús oquinnanquilih: </div>
<div class='p'>—Amo namotichtzin catqui nanconmatisqueh quemanian noso tlen tonal noTahtzin ocomotlalilih mamochiua non, ica Yehuatzin nichicaualitzin. </div>
<div class='m'>
<span class="verse" id="AC1_8">8&#160;</span>Tlen quemah, ixconmatican, ihcuac namotichtzin uitz in Espíritu Santo, nanconsilisqueh chicaualistli uan nannechontematiltisqueh itich Jerusalén, uan itich in altipemeh tlen pouih Judea, Samaria, uan hasta campa itlamiyan in tlalticpactli. </div>
<div class='p'>
<span class="verse" id="AC1_9">9&#160;</span>Ihcuac Jesús oquintlaminonotz, Dios octlehcoltih Jesús imixpan nochtin, uan se mixtli ocyaualoh uan acmo oquitaqueh. </div>
<div class='m'>
<span class="verse" id="AC1_10">10&#160;</span>Ihcuac oc oquitztoyah quen Jesús oyahtoya iluicac, omonextihqueh ome tlacameh, istac tlaquentoqueh, </div>
<div class='m'>
<span class="verse" id="AC1_11">11&#160;</span>uan oquimiluihqueh: </div>
<div class='p'>—Galileos, ¿tleca oc namonahcotlachixtoqueh iluicac? Nin Jesús naquin ometzticatca namouantzin uan naquin axan ocomouiquilihqueh iluicac, ocsipa ualmouicas ohcon quemeh onanconitaqueh omouicac. </div>
<div class='s'>Nitlasalohcauan Jesús icchiah in Espíritu Santo </div>
<div class='p'>
<span class="verse" id="AC1_12">12&#160;</span>Ihcuacon nitlasalohcauan Jesús omocuipqueh den tipetl Olivos oyahqueh Jerusalén. In tipetl amo uehca omotaya iuan Jerusalén, san quemeh tlen in tlanauatil judío tecauilia masenihnimi itich moseuilistonal. </div>
<div class='m'>
<span class="verse" id="AC1_13">13&#160;</span>Ihcuac oahsiqueh Jerusalén, otlehcoqueh campa ochanchiuayah, itich in calihtictli tlen ocatca ipan in ome nipantli. Yehuan yen Pedro, in Juan, in Jacobo, in Andrés, in Felipe, in Tomás, in Bartolomé, in Mateo, in Jacobo iconeu in Alfeo, in Simón non poui iuan Zelotes, uan in Judas teconeu de Jacobo.<a href='#FN1' epub:type='noteref' class='noteref'>*</a> </div>
<div class='m'>
<span class="verse" id="AC1_14">14&#160;</span>Nochtin yehuan sansican omonichicouayah uan omotemacayah icmonochiliah Dios, sansican iuan in siuameh, iuan in María nimaman Jesús, uan iuan nicniuan Jesús. </div>
<div class='s'>Icpihpinah yen Matías ipatca in Judas </div>
<div class='p'>
<span class="verse" id="AC1_15">15&#160;</span>Uan itich nonqueh tonalmeh Pedro omoman intlahcoyan in tocniuan. Quemeh se ciento uan simpoual (120) tocniuan ompa ocatcah. Uan Pedro oquimiluih: </div>
<div class='p'>
<span class="verse" id="AC1_16">16&#160;</span>—Nocniuantzitzin, ocpiaya uilica mochiuas tlen ihcuiliutoc itich in Teotlahtolamatl, tlen in Espíritu Santo octematiltih ica nitlahtol in David den Judas, naquin oquinyacan tlen octzitzquihqueh in Jesús, </div>
<div class='m'>
<span class="verse" id="AC1_17">17&#160;</span>uan yeh touan opouia, uan touan otiquitia. </div>
<div class='m'>
<span class="verse" id="AC1_18">18&#160;</span>(In Judas ica in tomin tlen octlaxtlauihqueh ica niamocualyo, octlaxtlau se tlali. Uan ompa ouitz ica nitzonticon uan otzayan nipox, uan ocuitlaxcolquis. </div>
<div class='m'>
<span class="verse" id="AC1_19">19&#160;</span>Ihcuac ocmatqueh tlen ochanchiuayah Jerusalén, octoocaayotihqueh in tlali Hacéldama, ica nintlahtol ictosniqui Istlal.) </div>
<div class='m'>
<span class="verse" id="AC1_20">20&#160;</span>Pues itich in Teotlahtolamatl Salmos ihcuiliutoc: </div>
<div class='q'>Nicalihtic mamocuipa tlalcaualpan, </div>
<div class='q'>amacah ompa machanchiua.<a href='#FN2' epub:type='noteref' class='noteref'>†</a> </div>
<div class='m'>Noiuqui quihtoua: </div>
<div class='q'>Ocse macsili nitiquiu.<a href='#FN3' epub:type='noteref' class='noteref'>‡</a> </div>
<div class='p'>
<span class="verse" id="AC1_21">21&#160;</span>’Axan, nican cateh tocniuan naquin touan oninimiah nochipa ihcuac in toTecotzin Jesús touan ocatca, </div>
<div class='m'>
<span class="verse" id="AC1_22">22&#160;</span>desde ihcuac Juan occuatequih in Jesús hasta ihcuac Jesús omouicac iluicac. Moniqui semeh yehuan mapoui quemeh semeh tehuan, uan sansican mattematiltican nic Jesús omoyancuicayolitih. </div>
<div class='p'>
<span class="verse" id="AC1_23">23&#160;</span>Ihcuacon oquinpihpinqueh omen: José Barsabás, naquin octoocaayotayah Justo, uan in Matías. </div>
<div class='m'>
<span class="verse" id="AC1_24">24&#160;</span>Uan ihquin octlatlautihqueh Dios: </div>
<div class='p'>—ToTecotzin, Tehuatzin nochtin ittechonyolohixmati. Ixconnexti semeh ninqueh omen catliyeh yotconpihpin, </div>
<div class='m'>
<span class="verse" id="AC1_25">25&#160;</span>uan ohcon macana in tiquitl isqui teotlatitlantli ipatca in Judas, naquin oquicau nitiquiu uan oyah campa poui. </div>
<div class='p'>
<span class="verse" id="AC1_26">26&#160;</span>Ihcuacon itich se tapalcatl oquintzitzilohqueh ome titzitzin uan otlatlan nitiu in Matías, uan in tlaniltocanih ocpouqueh quemeh se teotlatitlantli quemeh in mahtlactlanse teotlatitlanten.  </div>
<div class='psalmlabel' id='AC2_0'> 2</div>
<div class='s'>Ehco in Espíritu Santo </div>
<div class='p'>
<span class="verse" id="AC2_1">1&#160;</span>Ihcuac oehcoc in iluitonal Pentecostés, nochtin in tlaniltocanih onichicautoyah sansican itich se cali. </div>
<div class='m'>
<span class="verse" id="AC2_2">2&#160;</span>Uan san ihcuac omocac otlaihcoyocac iluicac quemeh ihcuac chicauac eheca, uan nochi omocalten itich in calihtictli campa ocatcah. </div>
<div class='m'>
<span class="verse" id="AC2_3">3&#160;</span>Uan omotaqueh queh tliminten mocuicuih, uan impan sehse yehuan omotlalicoh. </div>
<div class='m'>
<span class="verse" id="AC2_4">4&#160;</span>Uan nochtin oyolpiyauqueh ica in Espíritu Santo, uan opeuqueh tlahtouah tlatlamantli tlahtol, ohcon quemeh in Espíritu Santo oquinmactaya matlahtocan. </div>
<div class='p'>
<span class="verse" id="AC2_5">5&#160;</span>Itich nonqueh tonalmeh, ompa Jerusalén omotepaluihtoyah judíos cuali tlatlacamatinih inauactzinco Dios, tlen oualahqueh ic nouiyan itich in tlalticpactli. </div>
<div class='m'>
<span class="verse" id="AC2_6">6&#160;</span>Ihcuac yehuan ohcon occaqueh chicauac otlaihcoyocac, omonichicohqueh tlailiuis miqueh, uan amo ocmatiah tlenoh mochiutoc, pues yehuan sehse oquincaquiah tlahtouah ohcon quemeh yehuan nintlahtol. </div>
<div class='m'>
<span class="verse" id="AC2_7">7&#160;</span>Ocmohcaitayah uan ocmotetzauayah, opeuqueh quihtouah: </div>
<div class='p'>—¿Quenat amo galileos nochtin tlen tlahtohtoqueh? </div>
<div class='m'>
<span class="verse" id="AC2_8">8&#160;</span>¿Uan quenih sehse tehuan itquincaquih tlahtouah ica in totlahtol tlen tehuan ica otnesqueh? </div>
<div class='m'>
<span class="verse" id="AC2_9">9&#160;</span>Uan yeh tlen nican itcateh itualeuah itich miqueh tlalmeh: Partia, Media, Elam, siquin nican cateh tlen pouih Mesopotamia, Judea, Capadocia, Ponto, Asia, </div>
<div class='m'>
<span class="verse" id="AC2_10">10&#160;</span>Frigia, Panfilia, Egipto, uan tlalmeh tlen pouih África tlen cateh ocachi nepa de Cirene, cahcalaquinih romanos, judíos uan tlen ocsilihqueh in tlaniltoquilistli judío, </div>
<div class='m'>
<span class="verse" id="AC2_11">11&#160;</span>cateh nican tlen pouih Creta uan Arabia, uan yeh nochtin itquincaquih tlahtouah ica in totlahtol uan techiluiah in uehueyi chiualisten tlen icchiua Dios. </div>
<div class='p'>
<span class="verse" id="AC2_12">12&#160;</span>Nochtin ocmosintetzauihqueh uan amo ocmatiah tlenoh icyoluisqueh, opeuqueh icmosepantlahtlaniah: </div>
<div class='p'>—¿Tlenoh isqui ictosniqui nochi nin? </div>
<div class='p'>
<span class="verse" id="AC2_13">13&#160;</span>Ocsiquin oquinpinauayah uan octouayah: </div>
<div class='p'>—Necateh iuintitoqueh. </div>
<div class='s'>Pedro quinnohnotza in tocniuan </div>
<div class='p'>
<span class="verse" id="AC2_14">14&#160;</span>Ihcuacon Pedro omoman inuan in mahtlactlanse teotlatitlanten, uan chicauac oquimiluih in tocniuan tlen ompa omonichicohcah: </div>
<div class='p'>—Judíos uan tocniuantzitzin tlen namonpouih Jerusalén, ixconcaquican notlahtol, innamechonahsicamatiltis tlen panotoc. </div>
<div class='m'>
<span class="verse" id="AC2_15">15&#160;</span>Ninqueh tlacameh amo iuintitoqueh, quemeh namehuantzitzin nanconyoluiah, pues yaquin chicunaui hora cualcan itcateh. </div>
<div class='m'>
<span class="verse" id="AC2_16">16&#160;</span>Tla yeh tlen mochiutoc yen tlen oquihtoh in teotlanauatani Joel: </div>
<div class='q'>
<span class="verse" id="AC2_17">17&#160;</span>Ic itlamiyan in tonalmeh ihquin mochiuas, quihtoua Dios, </div>
<div class='q'>incualtitlanis noEspíritu itich nochtin in tlacameh; </div>
<div class='q'>namotelpocauan uan namochpocauan ictematiltisqueh tlahtol tlen neh inquinmactis, </div>
<div class='q'>namotelpocauan quintasqueh nescayomeh de Dios, </div>
<div class='q'>uan tlen ya tetahtzitzin iccochihitasqueh nescayomeh de Dios. </div>
<div class='q'>
<span class="verse" id="AC2_18">18&#160;</span>Itich nonqueh tonalmeh incualtitlanis noEspíritu itich notlaqueualuan, tlacameh uan siuameh, </div>
<div class='q'>uan yehuan ictematiltisqueh tlahtol tlen neh inquinmactis. </div>
<div class='q'>
<span class="verse" id="AC2_19">19&#160;</span>Inchiuas uehueyi tetzauimeh iixco in iluicac, </div>
<div class='q'>uan nescayomeh itich in tlalticpactli: </div>
<div class='q'>istli uan tlitl, uan mic poctli. </div>
<div class='q'>
<span class="verse" id="AC2_20">20&#160;</span>In tonaltzin mocuipas tlayouilotl, </div>
<div class='q'>uan metztli mocuipas istli, </div>
<div class='q'>ihcuac ya ehcotos in tonal ihcuac uitz in toTecotzin, </div>
<div class='q'>non tonal isqui ueyi uan mouistic. </div>
<div class='q'>
<span class="verse" id="AC2_21">21&#160;</span>Uan nochi naquin icmonochilis nitoocaatzin in toTecotzin macmaquixti, Yehuatzin icmaquixtis.<a href='#FN4' epub:type='noteref' class='noteref'>*</a> </div>
<div class='p'>
<span class="verse" id="AC2_22">22&#160;</span>’Namonochtintzitzin tlen namonpouih Israel, ixconcaquican nin tlahtol tlen innamechoniluis: Jesús tlen poui Nazaret ocpiaya niteyequitalitzin Dios. Uan Dios onamechonnextilih non ica uehueyi iluicacchiualisten, tetzauimeh uan nescayomeh tlen Jesús oquichiu, quemeh namehuantzitzin ya nanconmatih. </div>
<div class='m'>
<span class="verse" id="AC2_23">23&#160;</span>Uan nin Jesús namehuantzitzin onancontemactihqueh itich miquilis inmac in tlahtlacouanih, macsohsacan itich cruz. Ohcon oyah tlatemactil ica nitlaniquilitzin Dios, naquin yocmatia nic ohcon mochiuas. </div>
<div class='m'>
<span class="verse" id="AC2_24">24&#160;</span>Masqui ohcon, Dios oconyancuicayolitih uan ocmaquixtih itich in toneualistli den miquilistli.<a href='#FN5' epub:type='noteref' class='noteref'>†</a> Pues in miquilis amo oquipix chicaualis icmocauis imac. </div>
<div class='m'>
<span class="verse" id="AC2_25">25&#160;</span>Ixconcaquican tlen oquihtoh in totatah David de Jesús: </div>
<div class='q'>Nochipa inpia Dios queh noteyacancatzin; </div>
<div class='q'>Yehuatzin metzticah nonauac, amo queman itlah nechuitzitis. </div>
<div class='q'>
<span class="verse" id="AC2_26">26&#160;</span>Ica non paqui noyolo, </div>
<div class='q'>uan inmitzoncuicatia ica paquilistli. </div>
<div class='q'>Notlalnacayo moseuis ica mic yolchicaualis; </div>
<div class='q'>
<span class="verse" id="AC2_27">27&#160;</span>nic inmatoc Tehuatzin amo itnechmocauilis campa cateh in miquemeh, </div>
<div class='q'>uan amo itcomocauilis maihtlacaui nitlalnacayo moTlapihpincatzin. </div>
<div class='q'>
<span class="verse" id="AC2_28">28&#160;</span>Otnechonnextilih moohtectzin campa cah yolilis, </div>
<div class='q'>uan inyolpaquilistemis nic nisqui monauactzinco.<a href='#FN6' epub:type='noteref' class='noteref'>‡</a> </div>
<div class='p'>
<span class="verse" id="AC2_29">29&#160;</span>’Nocniuan judíos, cuali itmatoqueh nic in totatah David omomiquilih uan octlalitoh itich in ticochtli, uan oc axan nican tooctoc. </div>
<div class='m'>
<span class="verse" id="AC2_30">30&#160;</span>Pero in David ocatca teotlanauatani, uan ocmatoya nic Dios omoyectencau inauac, oquiluih nic se naquin oneuas de yeh [isqui in Cristo Temaquixtani uan] mocauas ueyitiquiuahqui quemeh yeh. </div>
<div class='m'>
<span class="verse" id="AC2_31">31&#160;</span>David yoquitztoya nic in Cristo Temaquixtani yancuicayolis, uan ica non oquihtoh Yehuatzin amo icmocauilis campa cateh in miquemeh uan amo iccauas maihtlacaui nitlalnacayo. </div>
<div class='m'>
<span class="verse" id="AC2_32">32&#160;</span>Uan Yehuatzin yen Jesús naquin Dios ocyancuicayolitih, nochtin tehuan yec ottaqueh uan ittematiltiah. </div>
<div class='m'>
<span class="verse" id="AC2_33">33&#160;</span>Uan ohcon Dios ocuehcapantlalih Jesús uan octlalih iyecmapantzinco, uan ocmactih in Espíritu Santo tlen Yehuatzin Dios omoyectencau techonmactis, uan axan Jesús yocoualtemactih nin tlen axan nanconitah uan nanconcaquih. </div>
<div class='m'>
<span class="verse" id="AC2_34">34&#160;</span>Ixconmatican, amo yen David naquin otlehcoc iluicac, pero yeh in David oquihtoh: </div>
<div class='q'>In toTeco Dios oquiluih noTecotzin: </div>
<div class='q'>“Xonmotlalihtzino noyecmapan </div>
<div class='q'>
<span class="verse" id="AC2_35">35&#160;</span>uan inquintlalis itlampa mocxitzitzin aquihqueh mitzoncocoliah.”<a href='#FN7' epub:type='noteref' class='noteref'>§</a> </div>
<div class='p'>
<span class="verse" id="AC2_36">36&#160;</span>’Cuali ixconmatican, namonochtintzitzin tlen namonchanchiuah nican Israel: Yehuatzin Jesús naquin namehuantzitzin onanconsohsaqueh, Dios ocmotlalilihtzinoh mai toTecotzin uan Cristo toTemaquixtihcatzin. </div>
<div class='p'>
<span class="verse" id="AC2_37">37&#160;</span>Tlen ompa omonichicohcah, ihcuac ohcon occaqueh, temohtih oyoltlaocoxqueh. Uan oquintlahtlanihqueh in Pedro uan nocsiquin teotlatitlanten: </div>
<div class='p'>—Tocniuan, ¿tlenoh moniqui itchiuasqueh? </div>
<div class='p'>
<span class="verse" id="AC2_38">38&#160;</span>Pedro oquinnanquilih: </div>
<div class='p'>—Xonmoyolcuipacan inauactzinco Dios, uan sehse namehuantzitzin xonmocuatequican ica nitoocaatzin Jesucristo; ohcon nanconahsisqueh tetlapohpoluilis itich namotlahtlacol, uan nanconsilisqueh in Espíritu Santo, tlen Dios namechontlaocolis. </div>
<div class='m'>
<span class="verse" id="AC2_39">39&#160;</span>Pues nin tlen Dios omoyectencau cah para namehuantzitzin uan namoconeuan, uan nochtin naquin cateh uehca, uan nochtin naquin Dios comoniquiltis quinnotzas. </div>
<div class='p'>
<span class="verse" id="AC2_40">40&#160;</span>Ica nin uan ocsiquin miqueh tlahtolten, Pedro oquinnonotz uan oquinyolchicauaya, oquimiluaya: </div>
<div class='p'>—Xonquisacan itzalan ninqueh tlalticpactlacameh tlahtlacouanih, xonmomaquixtican. </div>
<div class='p'>
<span class="verse" id="AC2_41">41&#160;</span>Naquin ocsilihqueh nitlahtol omocuatequihqueh. Uan non tonal omomiquiltihqueh in tlaniltocanih quemeh yeyi mil tocniuan. </div>
<div class='m'>
<span class="verse" id="AC2_42">42&#160;</span>Nochtin omochicauayah itich nintlamachtilis in teotlatitlanten, uan omonichicouayah sansican, occocotonayah in pan uan octlatlautayah Dios. </div>
<div class='s'>Ihquin ochanchiuayah in tlen achtoh tlaniltocanih </div>
<div class='p'>
<span class="verse" id="AC2_43">43&#160;</span>Nochtin in tocniuan otlamouilayah ica in tetzauimeh uan nescayomeh tlen occhiuayah in teotlatitlanten. </div>
<div class='m'>
<span class="verse" id="AC2_44">44&#160;</span>Nochtin naquin otlaniltocaqueh ocpiayah san se intlayoluilis uan ocmosepanxiluayah tlen imaxca. </div>
<div class='m'>
<span class="verse" id="AC2_45">45&#160;</span>Ocnamacayah tlen ocpiayah uan ocmosepanxiluayah in tomin ohcon quemeh oquinpolouaya. </div>
<div class='m'>
<span class="verse" id="AC2_46">46&#160;</span>Amo occauayah mostlah omonichicouayah icah in teopantli. Uan itich ninchahchan occocotonayah pan uan osepantlacuayah ica paquilistli uan ica yolchipaualistli. </div>
<div class='m'>
<span class="verse" id="AC2_47">47&#160;</span>Octlacachiuayah Dios, uan nochtin in tocniuan oquinyequitayah. Uan mostlah in toTecotzin oquinmiquiltaya in tlaniltocanih ica naquin Yehuatzin oquinmaquixtihtaya.  </div>
<div class='psalmlabel' id='AC3_0'> 3</div>
<div class='s'>Pedro uan Juan icpahtiah se tlacatl uilanqui </div>
<div class='p'>
<span class="verse" id="AC3_1">1&#160;</span>Se tonal Pedro uan Juan oyahqueh icah in teopantli ipan yeyi hora tiotlac, ihcuac nochtin judíos ictlatlautiah Dios. </div>
<div class='m'>
<span class="verse" id="AC3_2">2&#160;</span>Ompa ocatca se tlacatl naquin ones uilanqui uan mostlahtica ocuicayah icah in teopantli campa in caltentli tlen ictoocaayotiah Cuacualtzin Caltentli. Ompa octlalayah macmihtlani tomin innauac naquin ocalaquiah ompa. </div>
<div class='m'>
<span class="verse" id="AC3_3">3&#160;</span>Yeh, ihcuac oquitac in Pedro uan Juan yocalaquisquiah icah in teopantli, oquintlahtlanilih tomin. </div>
<div class='m'>
<span class="verse" id="AC3_4">4&#160;</span>Pedro uan Juan oquixitaqueh, uan in Pedro oquiluih: </div>
<div class='p'>—¡Ixtechonita! </div>
<div class='p'>
<span class="verse" id="AC3_5">5&#160;</span>In uilanqui oquimixitac, ocyoluih itlah ocsilisquia. </div>
<div class='m'>
<span class="verse" id="AC3_6">6&#160;</span>Pero in Pedro oquiluih: </div>
<div class='p'>—Amo inpia plata dion oro tlen inmitzonmactis. Tlen quemah, tlen inpia inmitzonmactia: ica nitoocaatzin Jesucristo de Nazaret, xonmoquitzteua uan xonnihnimi. </div>
<div class='p'>
<span class="verse" id="AC3_7">7&#160;</span>Uan octzitzquih itich niyecma uan ocquitzteu. Sanniman omochicauqueh nicxiuan uan nixoquichtlan, </div>
<div class='m'>
<span class="verse" id="AC3_8">8&#160;</span>oahcotzicuin uan omosinquitz, uan opeu ninimi. Uan inuan ocalac icah in teopantli, nihnintiu uan ahcotzicuintiu uan ictlacachiutiu Dios. </div>
<div class='m'>
<span class="verse" id="AC3_9">9&#160;</span>Nochtin in tocniuan oquitaqueh onihnintaya uan octlacachiuaya Dios. </div>
<div class='m'>
<span class="verse" id="AC3_10">10&#160;</span>Uan oquixmatqueh nic yehua omotlalaya icaltenco in teopantli tlen ictoocaayotiah Cuacualtzin Caltentli uan ocmihtlanaya tomin. Uan tlailiuis ocmotetzauihqueh uan omomohtihqueh ica tlen omochiu. </div>
<div class='s'>Pedro quinnohnotza campa in caluilantli tlen itoocaa iCaluilan in Salomón </div>
<div class='p'>
<span class="verse" id="AC3_11">11&#160;</span>Nochtin in tocniuan ocmotetzauihqueh uan omotlalohqueh omonichicotoh innauac, ompa campa quiluiah iCaluilan in Salomón. Naquin ocatca uilanqui acmo oquincauaya in Pedro uan Juan. </div>
<div class='m'>
<span class="verse" id="AC3_12">12&#160;</span>Ihcuac in Pedro oquimitac in tocniuan omonichicohqueh, oquimiluih: </div>
<div class='p'>—Israelitas, ¿tleca nanconmotetzauiah tlen omochiu? ¿Tleca nantechonitah uan nanconyoluiah tehuan otquitzteuqueh nin tlacatl ica in tochipaucaninimilis noso ica in tehuan in tochicaualis? </div>
<div class='m'>
<span class="verse" id="AC3_13">13&#160;</span>Tlayeh ixconmatican, niDios Abraham, in Isaac, uan in Jacob, ninDios in toyauehcautahuan, ica nin chiualistli ocuehcapantlalih niConetzin Jesús, naquin namehuantzitzin onancontemactihqueh imac in tiquiuahqui Pilato, uan amo onanconniqueh maccahcaua ihcuac yeh oquihtoh iccahcauas. </div>
<div class='m'>
<span class="verse" id="AC3_14">14&#160;</span>Namehuantzitzin amo onanconniqueh nin tlacatl imouisticaaxcatzin Dios, naquin yec nichiualitzin, uan yehyeh onancontlahtlanqueh maccahcauacan se temictani. </div>
<div class='m'>
<span class="verse" id="AC3_15">15&#160;</span>Uan ohcon onanconmictihqueh naquin itich ualeua in yolilistli. Masqui ohcon ixconmatican, Dios ocyancuicayolitih itich miquilistli; uan tehuan nochi non yec ottaqueh uan ittematiltiah. </div>
<div class='m'>
<span class="verse" id="AC3_16">16&#160;</span>Uan ixconmatican, in tlaniltoquilis inauac nitoocaatzin Jesús, yehua tlen yocpahtih nin tlacatl naquin nanconitah uan nanconixmatih. Nin tlaniltoquilis ualeua inauactzinco, uan yehua tlen mahsic yocpahtih namoixpan. </div>
<div class='p'>
<span class="verse" id="AC3_17">17&#160;</span>’Axan, nocniuantzitzin, neh inmati nic ihcuac onanconmictihqueh Jesús, namehuantzitzin uan namotiquiuahcauan amo onanconmatiah tlenoh onanconchiutoyah. </div>
<div class='m'>
<span class="verse" id="AC3_18">18&#160;</span>Pero ohcon Dios ocomochiuilih tlen oconmihtaluih yauehcau, ihcuac in teotlanauatanih octematiltihqueh nic in Cristo Temaquixtani icpia tlen tlahyouis. </div>
<div class='m'>
<span class="verse" id="AC3_19">19&#160;</span>Ica non, xonmoyolcuipacan uan xouiquih inauactzinco Dios, uan ohcon Yehuatzin namechontlapohpoluis namotlahtlacol, uan namechonmactis yolseuilistonalmeh, </div>
<div class='m'>
<span class="verse" id="AC3_20">20&#160;</span>uan namechoualtitlanilis in Cristo Temaquixtani, yen Jesús naquin Dios achtohtica yocmopihpinilih cualtitlanis namonauac. </div>
<div class='m'>
<span class="verse" id="AC3_21">21&#160;</span>Axan in Cristo Temaquixtani uilica moniqui isqui iluicac, hasta ihcuac Dios icyectlalis nochi in tlensa. De nochi non Dios otechmatiltih ica in teotlanauatanih iaxcauan Yehuatzin naquin ochanchiuqueh yauehcau. </div>
<div class='m'>
<span class="verse" id="AC3_22">22&#160;</span>Moisés ihquin oquimiluih in toyauehcautahuan: “De namochancaicniuan namoTecotzin Dios namechoualtitlanilis se teotlanauatani quemeh neh. Ixconchiuacan nochi tlen yeh namechoniluis. </div>
<div class='m'>
<span class="verse" id="AC3_23">23&#160;</span>Uan nochi naquin san icsihsimati non teotlanauatani, Dios icpohpolos de Israel.”<a href='#FN8' epub:type='noteref' class='noteref'>*</a> </div>
<div class='p'>
<span class="verse" id="AC3_24">24&#160;</span>’Sannoiuqui nochtin in teotlanauatanih, opeu ica Samuel uan tlen ochanchiuqueh satepan, nochtin octematiltihqueh tlen mochiutoc itich ninqueh tonalmeh. </div>
<div class='m'>
<span class="verse" id="AC3_25">25&#160;</span>Namehuantzitzin namonteconeuan innauac in teotlanauatanih, uan noiuqui namoyohcatzin tlen Dios omoyectencau quinmactis namoyauehcautahuan, ihcuac Yehuatzin oquiluih in Abraham: “Ica naquin oneuah motich, inquinteochiuas nochtin in tlalticpactlacameh.” </div>
<div class='m'>
<span class="verse" id="AC3_26">26&#160;</span>Uan ihcuac in toTahtzin Dios ocyancuicayolitih niConetzin, onamechoualtitlanilih achtoh namehuantzitzin manamechonteochiua, uan ohcon sehse namehuantzitzin mamoyolcuipa uan acmo macchiua tlen amo cuali.  </div>
<div class='psalmlabel' id='AC4_0'> 4</div>
<div class='s'>In tiquiuahqueh quintlahtoltiah in Pedro uan Juan </div>
<div class='p'>
<span class="verse" id="AC4_1">1&#160;</span>Ihcuac in Pedro uan Juan oc oquinnohnotztoyah in tocniuan, oahsitoh in teopixqueh uan nintlayacancau in teopanpianih uan in saduceos. </div>
<div class='m'>
<span class="verse" id="AC4_2">2&#160;</span>Ocualaniah nic in Pedro uan Juan oquinmachtayah in tocniuan uan oquimiluayah nic yancuicayolisqueh in miquemeh ohcon quemeh oyancuicayol in Jesús. </div>
<div class='m'>
<span class="verse" id="AC4_3">3&#160;</span>Ica non oquintzitzquihqueh uan oquintzacuqueh, uan ompa oquincauqueh hasta oualimostic, nic yotiotlaquiyaca. </div>
<div class='m'>
<span class="verse" id="AC4_4">4&#160;</span>Masqui ohcon, miqueh naquin occaqueh nintlahtol otlaniltocaqueh. Ica ninqueh ya quemeh macuil mil tlacameh tlen yotlaniltocaqueh inauac Jesús. </div>
<div class='p'>
<span class="verse" id="AC4_5">5&#160;</span>Oualimostic omonichicohqueh ompa Jerusalén in tlayacanqueh judíos, uan in tiquiuahqueh judíos uan teotlamachtanih. </div>
<div class='m'>
<span class="verse" id="AC4_6">6&#160;</span>Noiuqui ompa ocatca in ueyiteopixcatlayacanqui Anás, iuan Caifás, Juan, Alejandro, uan ocsiqui inchanehcauan. </div>
<div class='m'>
<span class="verse" id="AC4_7">7&#160;</span>Oquinpanoltihqueh in Pedro uan Juan tlahcoyan uan oquintlahtlanihqueh: </div>
<div class='p'>—Uan namehuantzitzin, ¿aquih onamechonmactih non chicaualistli, noso ica aquih itoocaa onanconchiuqueh non? </div>
<div class='p'>
<span class="verse" id="AC4_8">8&#160;</span>Pedro, yolpiautoc ica in Espíritu Santo, oquimiluih: </div>
<div class='p'>—Tlayacanqueh judíos uan tiquiuahqueh de Israel: </div>
<div class='m'>
<span class="verse" id="AC4_9">9&#160;</span>Nic axan nantechontlahtlanihtoqueh ica in cuali chiualistli tlen otchiuqueh inauac se tlacatzin uilanqui, mannamechonnanquili quenih yeh opahtic. </div>
<div class='m'>
<span class="verse" id="AC4_10">10&#160;</span>Ixconmatican namonochtintzitzin, uan macmatican nochi in tocniuan de Israel: yeh opahtic ica nitoocaatzin Jesucristo de Nazaret, naquin namehuantzitzin onanconsohsaqueh uan Dios ocyancuicayolitih itich miquilistli. Ica Yehuatzin nin tlacatl yopahtic uan namoixpan ihcatoc. </div>
<div class='m'>
<span class="verse" id="AC4_11">11&#160;</span>Nin Jesús yen titl tlen namehuantzitzin namoncalchiuanih onancontlatiuihqueh nic amo onanconuilitaqueh, uan yeh omochiuaco tlayacantoc tlachicaualoni.<a href='#FN9' epub:type='noteref' class='noteref'>*</a> </div>
<div class='m'>
<span class="verse" id="AC4_12">12&#160;</span>Amo cah ocse naquin uilis techmaquixtis, pues Dios amo oquinmactih in tlalticpactlacameh ocse tocniu itich nochi in tlalticpactli, naquin inauac uilis momaquixtisqueh. </div>
<div class='p'>
<span class="verse" id="AC4_13">13&#160;</span>Ihcuac in tiquiuahqueh oquitaqueh amo momohtiah in Pedro uan Juan, oquinmotetzauihqueh, nic ocmatiah yehuan amo tlaixmatih uan san aquiyasaso tlacameh. Uan oquinyequixmatqueh nic yehuan ocatcah iuan Jesús. </div>
<div class='m'>
<span class="verse" id="AC4_14">14&#160;</span>Uan nic in tlacatl naquin yopahtic oquitaqueh inuan oihcatoya, acmo ouilic oquimixnamiqueh ica itlah tlahtol. </div>
<div class='m'>
<span class="verse" id="AC4_15">15&#160;</span>Ica non in tiquiuahqueh oquinquixtihqueh in Pedro uan Juan ompa campa onichicautoya, uan yehuan in tiquiuahqueh opeuqueh icmixyehyecoltiah: </div>
<div class='p'>
<span class="verse" id="AC4_16">16&#160;</span>—¿Tlenoh itchiuasqueh ica necateh tlacameh? Tlamilauca nochtin tlen chanchiuah Jerusalén icmatoqueh nic occhiuqueh se ueyi iluicacnescayotl, uan tehuan amo uilis ittosqueh amo milauac. </div>
<div class='m'>
<span class="verse" id="AC4_17">17&#160;</span>Axan, tla itniquih acmo mamoxini ocachi nin tlahtol inauac intochancaicniuan, matquintlamohtilican acmo queman matlanonotzacan ica nitoocaa Jesús. </div>
<div class='p'>
<span class="verse" id="AC4_18">18&#160;</span>Ica non oquinnotzqueh uan oquintiquitihqueh acmo matlanonotzacan dion acmo matlamachtican ica nitoocaa Jesús. </div>
<div class='m'>
<span class="verse" id="AC4_19">19&#160;</span>Masqui ohcon, Pedro uan Juan oquinnanquilihqueh: </div>
<div class='p'>—Xonmoyoluican namehuantzitzin, max icnamiqui iixpan Dios, itnamechontlacamatisqueh namehuantzitzin uan amo ittlacamatisqueh yen Dios. </div>
<div class='m'>
<span class="verse" id="AC4_20">20&#160;</span>Ixconmatican, tehuan amo ituilisqueh itsintlacaquisqueh ittematiltisqueh tlen otquitaqueh uan otcaqueh. </div>
<div class='p'>
<span class="verse" id="AC4_21">21&#160;</span>Ihcuacon in tiquiuahqueh oc oquintlamohtilihqueh, uan satepan oquincahcauqueh, nic oquimixmouilayah in tocniuan, pues nochtin yehuan ocuehcapantlalayah nitoocaatzin Dios ica tlen omochiu. Uan ohcon in tiquiuahqueh amo ocahsiqueh quenih quintlatzacuiltisqueh. </div>
<div class='m'>
<span class="verse" id="AC4_22">22&#160;</span>In tlacatl naquin itich omochiu non iluicacchiualis yocpiaya ocachi uan amo ome poual xiuitl. </div>
<div class='s'>In tlaniltocanih ictlatlautia Dios maquinmacti yolchicaualistli </div>
<div class='p'>
<span class="verse" id="AC4_23">23&#160;</span>Ihcuac yoquincahcauqueh, in Pedro uan Juan oyahqueh oquimahsitoh nimicniuan tlaniltocanih, uan oquimiluihqueh nochi tlen in teopixcatlayacanqueh uan in tiquiuahqueh judíos oquimiluihqueh. </div>
<div class='m'>
<span class="verse" id="AC4_24">24&#160;</span>Ihcuac oquincaqueh, opeuqueh sansican ictlatlautiah Dios, oquihtohqueh: </div>
<div class='p'>—Tehuatzin Dios ueyihcatzintli, Tehuatzin otcomochiuilihtzinoh in iluicac, in tlalticpactli, in mar iuan nochi tlen catqui intich. </div>
<div class='m'>
<span class="verse" id="AC4_25">25&#160;</span>Tehuatzin otconmihtaluih, ihcuac otcontlahtolyacan motlaqueualtzin David ica in Espíritu Santo: </div>
<div class='q'>¿Tleca ualmahcocuih in tocniuan itich in tlalmeh den tlalticpac? </div>
<div class='q'>¿Tleca san nencah motlahtolmacah? </div>
<div class='q'>
<span class="verse" id="AC4_26">26&#160;</span>In cuahcual tiquiuahqueh itich in tlalticpactli omochihchiuqueh, </div>
<div class='q'>uan omotlayoluilissintilihqueh quixnamiquisqueh </div>
<div class='q'>in toTecotzin Dios uan in Cristo Temaquixtani.<a href='#FN10' epub:type='noteref' class='noteref'>†</a> </div>
<div class='p'>
<span class="verse" id="AC4_27">27&#160;</span>’Uan tlamilauca ohcon omochiu; itich nin ueyi altipetl omonichicohqueh in Herodes uan Poncio Pilato inuan tlen amo judíos uan inuan tlen chanchiuah Israel, uan ohcon oquixnamiqueh momouisticConetzin Jesús, naquin Tehuatzin otcomopihpinilih mai toTemaquixtihcatzin. </div>
<div class='m'>
<span class="verse" id="AC4_28">28&#160;</span>Ica tlen occhiuqueh omochiu nochi tlen Tehuatzin ica mochicaualitzin uan motlaniquilitzin yotcontlalihca mamochiua. </div>
<div class='m'>
<span class="verse" id="AC4_29">29&#160;</span>Axan, toTecotzin, ixcomotili quen techtlamohtiliah, uan ixtechmomatlanili tehuan itmotlaqueualtzitzin mattematiltican motlahtoltzin ica mic yolchicaualistli. </div>
<div class='m'>
<span class="verse" id="AC4_30">30&#160;</span>Uan mamota mochicaualitzin, mapahtican in cocoxqueh, uan mamochiuacan tetzauimeh uan nescayomeh ica nitoocaatzin momouisticConetzin Jesús. </div>
<div class='p'>
<span class="verse" id="AC4_31">31&#160;</span>Ihcuac omotlamitlatlautihqueh inauac Dios, otlalolin ompa campa omonichicohqueh, uan in Espíritu Santo nochtin oquinyolohpiauitih, uan octenonotzayah nitlahtoltzin Dios ica yolchicaualistli. </div>
<div class='s'>In tlaniltocanih icmosepanxiluiah tlen imaxca </div>
<div class='p'>
<span class="verse" id="AC4_32">32&#160;</span>Nochtin in tlaniltocanih ocatcah sanse, uan sanse intlayoluilis ocpiayah. Amacah ocmoyohcataya tlen ocpiaya, yehyeh nochi tlen imaxca oquitayah insepanaxca. </div>
<div class='m'>
<span class="verse" id="AC4_33">33&#160;</span>In teotlatitlanten ica ueyi chicaualistli octematiltayah nic omoyancuicayolitih in toTecotzin Jesús, uan intich yehuan omonextaya nitlateochiualitzin Dios. </div>
<div class='m'>
<span class="verse" id="AC4_34">34&#160;</span>Uan dion semeh yehuan amitlah oquinpolouaya, pues nochtin tlen ocpiayah tlalmeh noso calmeh oquinnamacayah. Uan in tomin ocualicayah </div>
<div class='m'>
<span class="verse" id="AC4_35">35&#160;</span>uan octlalayah inmac in teotlatitlanten. Uan yehuan oquinxihxiluayah quemeh in tlaniltocanih oquinpolouaya. </div>
<div class='m'>
<span class="verse" id="AC4_36">36&#160;</span>Ohcon oquichiu se teopantlamatlanini itoocaa José, naquin in teotlatitlanten oquiluayah Bernabé (non ictosniqui Tlayolchicauani). Yeh otlacat itich in ueyi tlalyaualol itoocaa Chipre. </div>
<div class='m'>
<span class="verse" id="AC4_37">37&#160;</span>Yeh ocpiaya se itlal, ocnamacac, uan in tomin octlalito inmac in teotlatitlanten.  </div>
<div class='psalmlabel' id='AC5_0'> 5</div>
<div class='s'>Ananías uan Safira istlacatih uan miquih </div>
<div class='p'>
<span class="verse" id="AC5_1">1&#160;</span>Sannoiuqui se tlacatl itoocaa Ananías uan nisiuau Safira, ocnamacaqueh se intlal. </div>
<div class='m'>
<span class="verse" id="AC5_2">2&#160;</span>Pero in tomin tlen ocsilihqueh, Ananías ocmocauih siqui, uan nocsiqui ocuicac octemactito inmac in teotlatitlanten. Uan nisiuau noiuqui ocmatoya. </div>
<div class='m'>
<span class="verse" id="AC5_3">3&#160;</span>Pedro oquiluih: </div>
<div class='p'>—Ananías, ¿tleca otconcauilih macmoaxcati moyolo in Satanás, uan ohcon tonistlacatoc inauac in Espíritu Santo, nic otconmocauih siqui tomin ipatiu in tlali tlen otconnamacac? </div>
<div class='m'>
<span class="verse" id="AC5_4">4&#160;</span>Achtoh ihcuac ayamo otconnamacaya, ¿xamo moaxca ocatca in tlali uan ouilisquia itconmocauis? Uan ihcuac yotconnamacac, ¿xamo noiuqui moyohca in tomin? ¿Quenih tonmixeuia ohcon tonistlacati? Amo yeh innauac in tlacameh otonistlacat, tlamo yeh inauac Dios. </div>
<div class='p'>
<span class="verse" id="AC5_5">5&#160;</span>Ihcuac oquicac non tlahtol, Ananías ouitz uan omic. Nochtin naquin ocmatqueh tlen omochiu intich oualah se ueyi mohcayotl. </div>
<div class='m'>
<span class="verse" id="AC5_6">6&#160;</span>Ihcuacon siqui telpocameh omopachohqueh uan ocquimilohqueh nitlalnacayo, uan octlalitoh itich in ticochtli. </div>
<div class='p'>
<span class="verse" id="AC5_7">7&#160;</span>Quemeh yeyi hora satepan oahsito nisiuau in Ananías. Yeh amo ocmatiah tlenoh yomochiuca. </div>
<div class='m'>
<span class="verse" id="AC5_8">8&#160;</span>Ihcuacon Pedro octlahtlanih: </div>
<div class='p'>—Ixnechonilui, ¿onanconnamacaqueh namotlal ica nin ipatiu? </div>
<div class='p'>Yeh otlananquilih: </div>
<div class='p'>—Quemah, yeh ica non ipatiu otnamacaqueh. </div>
<div class='p'>
<span class="verse" id="AC5_9">9&#160;</span>Pedro oquiluih: </div>
<div class='p'>—¿Tleca onamonmotlahtolmacaqueh nanconitasqueh max uilis nanconcahcayauasqueh niEspíritu in toTecotzin? Ixconita, oncan ya cateh caltenco naquin yoccauatoh motlacau itich in ticochtli, uan axan touatzin noiuqui mitzonuicasqueh. </div>
<div class='p'>
<span class="verse" id="AC5_10">10&#160;</span>Ihcuacon sanniman ouitz uan omic in Safira icxitlan Pedro, uan ihcuac oualahqueh in telpocameh, ocahsicoh yomic. Uan noiuqui occauatoh itich in ticochtli inauac nitlauical. </div>
<div class='m'>
<span class="verse" id="AC5_11">11&#160;</span>Nochtin in tlaniltocanih uan nochtin naquin ocmatqueh tlen omochiu, intich oualah se ueyi mohcayotl. </div>
<div class='s'>In teotlatitlanten tlapahtiah </div>
<div class='p'>
<span class="verse" id="AC5_12">12&#160;</span>In teotlatitlanten oquinchiuayah miqueh tetzauimeh uan iluicacchiualisten ompa Jerusalén. Nochtin in tlaniltocanih amo occauayah monichicosqueh sansican icah in teopantli itich in caluilantli tlen itoocaa iCaluilan in Salomón. </div>
<div class='m'>
<span class="verse" id="AC5_13">13&#160;</span>Pero nocsiquin in tocniuan amo omixeuayah inuan monilosqueh, masqui nochtin in tocniuan simi oquinuilitayah. </div>
<div class='m'>
<span class="verse" id="AC5_14">14&#160;</span>Naquin otlaniltocatayah inauac in toTecotzin simi tlailiuis omiquixtayah, mayeh tlacameh uan siuameh. </div>
<div class='m'>
<span class="verse" id="AC5_15">15&#160;</span>Uan hasta oquinquixtayah in cocoxqueh itich in ohtli, ipan nincochpitl uan impan nincamas, nic ocniquiah ihcuac Pedro ic ompa opanosquia, masqui sayeh niecauil maquimahsi semeh yehuan. </div>
<div class='m'>
<span class="verse" id="AC5_16">16&#160;</span>Noiuqui oualahqueh miqueh tocniuan tlen ochanchiuayah itich in altipemeh tlen amo uehca ocatcah de Jerusalén, uan oquinualiquilayah nincocoxcauan uan naquin ocpiayah amocuali ehecatl. Uan nochtin opahtiah. </div>
<div class='s'>Quintzacuah uan quintacapitzouah in teotlatitlanten </div>
<div class='p'>
<span class="verse" id="AC5_17">17&#160;</span>Ihcuacon oualmahcocuqueh in ueyiteopixcatlayacanqui uan tlen iuan opouiah, yehuan yen saduceos. Nochtin yehuan onixicolmiquiah. </div>
<div class='m'>
<span class="verse" id="AC5_18">18&#160;</span>Uan oquintzitzquihqueh in teotlatitlanten uan oquintzacuatoh. </div>
<div class='m'>
<span class="verse" id="AC5_19">19&#160;</span>Pero non youal se iiluicactlatitlancau in toTecotzin oquintlatlapouilih campa otzacutoyah, oquinquixtih, uan oquimiluih: </div>
<div class='p'>
<span class="verse" id="AC5_20">20&#160;</span>—Xonyacan uan xonmomanatin icah in teopantli, ixquimonmatiltican in tocniuan nochi in tlahtol tlen cualica yancuic yolilistli. </div>
<div class='p'>
<span class="verse" id="AC5_21">21&#160;</span>Quen ohcon occaqueh, oualimostic san oc cualcan oyahqueh icah in teopantli uan opeuqueh tlamachtiah. </div>
<div class='p'>Ic ihcuacon in ueyiteopixcatlayacanqui uan tlen pouih iuan, oquinnotzqueh nochtin tlen pouih itich in ueyitiquiuahcayotl judío, para mochiuas se tlanonotztli, uan otlatitlanqueh maquimanatin in teotlatitlanten campa otzacutoyah. </div>
<div class='m'>
<span class="verse" id="AC5_22">22&#160;</span>Pero ihcuac in teananih oahsitoh campa oquintzacuqueh, amo oquimahsiqueh. Oualmocuipqueh </div>
<div class='m'>
<span class="verse" id="AC5_23">23&#160;</span>uan octeiluihqueh: </div>
<div class='p'>—Otahsitoh ompa, cuali yec otlatzacutoya, uan in caltenpixqueh ihihcatoqueh uan tlachixtoqueh caltenco. Pero ihcuac ottlatlapohqueh, tlahtic amaquin otcahsiqueh. </div>
<div class='p'>
<span class="verse" id="AC5_24">24&#160;</span>Ihcuac ohcon occaqueh, mayeh nintlayacancau in teopanpianih, in ueyiteopixcatlayacanqui uan nochtin in teopixcatlayacanqueh, ocmotlahtlanayah canih yacatlamitiu nochi non. </div>
<div class='m'>
<span class="verse" id="AC5_25">25&#160;</span>Ihcuacon oahsito se naquin oquimiluih: </div>
<div class='p'>—In tlacameh naquin namehuantzitzin onanquimontzacuqueh, axan cateh icah in teopantli, quinmachtihtoqueh in tocniuan. </div>
<div class='p'>
<span class="verse" id="AC5_26">26&#160;</span>Ihcuacon nintlayacancau in teopanpianih iuan in teananih oyahqueh oquintemotoh in teotlatitlanten. Uan oquinualicaqueh, pero amo oquinuiuilatztahqueh, nic oquinmouilayah in tocniuan, amo yeh quintimictiah. </div>
<div class='m'>
<span class="verse" id="AC5_27">27&#160;</span>Ihcuac oquimehcotihqueh, oquinuicaqueh inauac in ueyitiquiuahcayotl judío, uan in ueyiteopixcatlayacanqui oquimixiluih: </div>
<div class='p'>
<span class="verse" id="AC5_28">28&#160;</span>—¿Xamo cuali otnamechonnahnauatihqueh amo ixcontemachtican necah toocaatl? ¿Uan yeh tlenoh nanconchiuah? Nochtin naquin chanchiuah Jerusalén yonanquimonmachtihqueh non tlamachtilistli; uan nanconniquih nantechontlahtlacoltisqueh nimiquilis non tlacatl. </div>
<div class='p'>
<span class="verse" id="AC5_29">29&#160;</span>Pedro uan nocsiquin teotlatitlanten otlananquilihqueh: </div>
<div class='p'>—Achtoh icnamiqui ittlacamatisqueh Dios, uan satepan in tlacameh. </div>
<div class='m'>
<span class="verse" id="AC5_30">30&#160;</span>NinDios in totahuan ocyancuicayolitih Jesús, naquin namehuantzitzin onanconmictihqueh ihcuac onanconpilohqueh itich se pouitl. </div>
<div class='m'>
<span class="verse" id="AC5_31">31&#160;</span>Dios ocueyihcachiu uan octlalih iyecmapantzinco quemeh Tlayacanqui uan quemeh Temaquixtani, para ohcon in tocniuan tlen pouih Israel mamoyolcuipacan uan macsilican tetlapohpoluilistli de nintlahtlacol. </div>
<div class='m'>
<span class="verse" id="AC5_32">32&#160;</span>Uan tehuan nochi nin ottaqueh uan ittematiltiah, sannoiuqui ohcon quemeh in Espíritu Santo ictematiltia. Yehua in Espíritu Santo naquin Dios quinmactia tlen ictlacamatih. </div>
<div class='p'>
<span class="verse" id="AC5_33">33&#160;</span>Ihcuac occaqueh nochi non, otlauelcalaqueh uan ocniquiah quinmictisqueh. </div>
<div class='m'>
<span class="verse" id="AC5_34">34&#160;</span>Pero se fariseo itoocaa Gamaliel, se ueyi tlamachtani den tlanauatil naquin nochtin in tocniuan ocyequitayah, omoquitzteu tlatzalan itich in ueyi tiquiuahcayotl uan otlatiquitih maquinquixtican tipitzin in teotlatitlanten. </div>
<div class='m'>
<span class="verse" id="AC5_35">35&#160;</span>Ihcuacon oquimiluih nocsiquin: </div>
<div class='p'>—Nocniuantzitzin israelitas, cuali xonmoyoluican ica tlen nanquimonchiuilisqueh ninqueh tlacameh. </div>
<div class='m'>
<span class="verse" id="AC5_36">36&#160;</span>Ixconilnamiquican, ya tlen tonal oualmahcocu in Teudas, naquin ocniquia moueyicachiuas, uan ocmonilohqueh quemeh nauiciento tlacameh. Pero ihcuac ocmictihqueh, nochtin naquin octlacamatiah omoxixinihqueh, uan nochi ompa oyacatlan. </div>
<div class='m'>
<span class="verse" id="AC5_37">37&#160;</span>Satepan de yeh, ihcuac omochiu in censo, noiuqui ocniquia moueyicachiuas in Judas naquin poui Galilea, uan noiuqui miqueh ocmonilohqueh; pero noiuqui ocmictihqueh uan naquin octlacamatiah omoxixinihqueh. </div>
<div class='m'>
<span class="verse" id="AC5_38">38&#160;</span>Ica non axan innamechoniluia, ixquimoncauacan ninqueh tlacameh uan amo ixquimonixnamiquican. Porque tla nochi nin tlen mochiua uan nintlamachtilis ualeua itich in tlacameh, yacatlamis. </div>
<div class='m'>
<span class="verse" id="AC5_39">39&#160;</span>Pero tla queh ualeua itich Dios, amo namonuilisqueh nanconxihxitinisqueh. Amati xamo isqui yen Dios naquin nanconixnamictoqueh. </div>
<div class='p'>
<span class="verse" id="AC5_40">40&#160;</span>Uan yehuan ocyeccaqueh non. Ihcuacon oquinnotzqueh in teotlatitlanten, oquintacapitzohqueh, uan oquinnahnauatihqueh acmo matlahtocan ica nitoocaatzin Jesús, uan satepan oquincahcauqueh mayacan. </div>
<div class='m'>
<span class="verse" id="AC5_41">41&#160;</span>Yehuan oquisqueh inmac in tiquiuahqueh. Opaqueh nic Dios oquintecauilih maquintlahyouiltican uan maquinpinauican ipampa nitoocaatzin Jesús. </div>
<div class='m'>
<span class="verse" id="AC5_42">42&#160;</span>Uan mostlah amo occauayah monichicouah, icah in teopantli uan techahchan otlamachtayah uan octematiltayah nic Jesús yehua in Cristo Temaquixtani.  </div>
<div class='psalmlabel' id='AC6_0'> 6</div>
<div class='s'>In tlaniltocanih quinpihpinah chicome tlamatlaninih </div>
<div class='p'>
<span class="verse" id="AC6_1">1&#160;</span>Itich nonqueh tonalmeh, ihcuac omiquixtayah in tlaniltocanih, opeuqueh mohsiuih in tlaniltocanih griegos innauac in tlaniltocanih hebreos. Oquihtouayah: </div>
<div class='p'>—Mostlah ihcuac quintlaxiluiah in icnosiuameh, amo quinyectlaxiluiah in icnosiuameh griegas. </div>
<div class='p'>
<span class="verse" id="AC6_2">2&#160;</span>Ica non in mahtlactlamome teotlatitlanten oquinnichicohqueh nochtin in tlaniltocanih, uan oquimiluihqueh: </div>
<div class='p'>—Amo icnamiqui itcauasqueh ittemachtisqueh nitlahtoltzin Dios uan itcanasqueh in tiquitl ittetlaxiluisqueh ica tlen quinpoloua in tocniuan. </div>
<div class='m'>
<span class="verse" id="AC6_3">3&#160;</span>Ica non, tocniuan tlaniltocanih, ixquimonpihpinacan chicome tlacameh naquin nochtin quinyequitah, maican yolpiautoqueh ica in Espíritu Santo, uan macpiacan cuali tlayoluilis, uan yehuan itquinmactisqueh nin tiquitl. </div>
<div class='m'>
<span class="verse" id="AC6_4">4&#160;</span>Uan ohcon tehuan itmotemactisqueh ittlatlautisqueh Dios uan ittemachtisqueh in tlahtol tlen cualica temaquixtilistli. </div>
<div class='p'>
<span class="verse" id="AC6_5">5&#160;</span>Nin tlen oquimiluihqueh, ocuilitaqueh nochtin naquin ompa omonichicohqueh. Uan in tlaniltocanih oquinpihpinqueh macchiuacan non tiquitl yen Esteban, naquin ica nochi niyolo tlaniltoca uan yolpiautoc ica in Espíritu Santo. Noiuqui oquinpihpinqueh Felipe, Prócoro, Nicanor, Timón, Parmenas uan Nicolás. In Nicolás opouia Antioquía, yeh achtohtica yocsilih in tlaniltoquilistli judío. </div>
<div class='m'>
<span class="verse" id="AC6_6">6&#160;</span>Oquinualicaqueh innauac in teotlatitlanten, uan yehuan impan oquintlalihqueh ninmauan uan oquintlatlautilihqueh Dios. </div>
<div class='p'>
<span class="verse" id="AC6_7">7&#160;</span>Uan nitlahtoltzin Dios omoxinaya, uan ocachi omiquixtayah in tlaniltocanih ompa Jerusalén; noiuqui miqueh in teopixqueh otlaniltocaqueh. </div>
<div class='s'>Ictzitzquiah in Esteban </div>
<div class='p'>
<span class="verse" id="AC6_8">8&#160;</span>Itich in Esteban omotaya nitlateochiualis uan nichicaualis Dios, uan occhiuaya uehueyi tetzauimeh uan nescayomeh imixpan in tocniuan. </div>
<div class='m'>
<span class="verse" id="AC6_9">9&#160;</span>Uan oualmahcocuqueh siqui tlen pouih itich in teotlanauatilcali tlen itoocaa Libertados, iuan siquin tlen pouih Cirene, Alejandría, Cilicia uan de Asia, uan opeuqueh ictlahtolixnamiquih in Esteban. </div>
<div class='m'>
<span class="verse" id="AC6_10">10&#160;</span>Pero amo ouiliah octlaniah, pues yeh otlahtouaya ica cuali tlayoluilistli tlen ocsilaya den Espíritu Santo. </div>
<div class='m'>
<span class="verse" id="AC6_11">11&#160;</span>Ihcuacon yehuan oquimichtacatlaxtlauihqueh siqui tlacameh, maquihtocan mach occaqueh in Esteban pitzotic icteneutoc Moisés uan Dios. </div>
<div class='m'>
<span class="verse" id="AC6_12">12&#160;</span>Ohcon oquinmoyonihqueh in tocniuan uan in tiquiuahqueh judíos uan teotlamachtanih. Uan ocantiuitzitoh in Esteban uan ocuicaqueh inauac in ueyitiquiuahcayotl judío. </div>
<div class='m'>
<span class="verse" id="AC6_13">13&#160;</span>Uan oquintemohqueh siqui tlacameh macteiluican ica istlacatilistli, octouayah: </div>
<div class='p'>—Nin tlacatl amo iccaua pitzotic icteneutos nin mouistic teopantli uan nitlanauatil Moisés. </div>
<div class='m'>
<span class="verse" id="AC6_14">14&#160;</span>Otcaqueh quihtoua mach non Jesús de Nazaret icxitinis in teopantli uan icpatlas in ihmachtilistli tlen Moisés otechcauilihteu. </div>
<div class='p'>
<span class="verse" id="AC6_15">15&#160;</span>Nochtin in tiquiuahqueh tlen otolohtoya itich in ueyitiquiuahcayotl judío, oquitaqueh nixayac in Esteban omotaya quemeh se iluicactlatitlantli.  </div>
<div class='psalmlabel' id='AC7_0'> 7</div>
<div class='s'>In Esteban motlahtolpaleuia </div>
<div class='p'>
<span class="verse" id="AC7_1">1&#160;</span>In ueyiteopixcatlayacanqui octlahtlanih in Esteban: </div>
<div class='p'>—¿Max milauac ica tlen mitzonteiluiah? </div>
<div class='p'>
<span class="verse" id="AC7_2">2&#160;</span>Esteban oquihtoh: </div>
<div class='p'>—Nocniuantzitzin uan tlayacanqueh judíos, ixconcaquican: Yehuatzin Dios mouisticatzintli omonextih inauac in totatah Abraham ihcuac oc ocatca Mesopotamia, ihcuac ayamo ochanchiuaya Harán. </div>
<div class='m'>
<span class="verse" id="AC7_3">3&#160;</span>Uan Dios oquiluih: “Ixconcaua in tlali campa tonpoui uan naquin oc quen itquimonita, uan xoyau itich in tlali campa neh inmitzonnextilis.” </div>
<div class='m'>
<span class="verse" id="AC7_4">4&#160;</span>Ihcuacon oquicau in tlali Caldea uan ochanchiuato Harán. Satepan omomiquilih nipapan, uan itich non tlali Dios ocquixtih uan ocualicac itich nin tlali campa axan namonchanchiuah. </div>
<div class='m'>
<span class="verse" id="AC7_5">5&#160;</span>Masqui ohcon, Dios amitlah ocaxcatih itich nin tlali, dion campa tolohtos, pero omoyectencau icmactis mai iaxca nin tlali uan imaxca nochtin aquihqueh oneuah itich yeh. Ohcon oquiluih masqui ayamo oquinpiaya iconeuan. </div>
<div class='m'>
<span class="verse" id="AC7_6">6&#160;</span>In Dios noiuqui oquiluih: “Naquin oneuah motich, chanchiuasqueh itich se uehca tlali tlen teaxca, uan ompa quimanasqueh queh esclavos uan ohcon isqueh temac, uan mic tlamantli quintlahyouiltisqueh nauiciento xiuitl.” </div>
<div class='m'>
<span class="verse" id="AC7_7">7&#160;</span>Pero Dios noiuqui oquiluih: “Neh inquintlatzacuiltis in tocniuan tlen chanchiuah itich in tlali campa quimanasqueh queh esclavos, uan satepan naquin oneuah motich quisasqueh itich non tlali uan nican nechtlacachiuasqueh.” </div>
<div class='m'>
<span class="verse" id="AC7_8">8&#160;</span>Ihcuacon Dios omotlahtolsintilih iuan Abraham uan octiquitih macmochiuilican in judiohnescayotl uan yeh non macnexti nic omotlahtolsintilihqueh.<a href='#FN11' epub:type='noteref' class='noteref'>*</a> Ica non ipan chicueyi tonal ihcuac ones Isaac, iconeu Abraham, yeh octlalilih in judiohnescayotl, uan ohcon oquichiu in Isaac iuan niconeu Jacob, uan Jacob ohcon oquinchiuilih nochtin nimahtlactlamome coneuan, naquin toueyitahuan judíos. </div>
<div class='p'>
<span class="verse" id="AC7_9">9&#160;</span>’Ninqueh in toueyitahuan judíos ocnixicolitayah nimicniu José, uan ica non ocnamacaqueh macuicacan queh esclavo itich in tlalmeh Egipto. Masqui ohcon, Dios iuan ometzticatca in José. </div>
<div class='m'>
<span class="verse" id="AC7_10">10&#160;</span>Uan Dios ocpaleuih itich nochi in tlapanolis, uan ocmactih cuali tlayoluilis uan ocmochiuilihtzinoh que in Faraón, ueyitiquiuahqui ompa Egipto, macyequita. Uan Faraón octlalih in José matlayacanto ipan Egipto uan ipan nochi tlen in Faraón ocpiaya. </div>
<div class='p'>
<span class="verse" id="AC7_11">11&#160;</span>’Ihcuacon otlamayantic itich nochi in tlali Egipto uan Canaán, uan simi otlapanouayah, uan in toyauehcautahuan amo ocahsiah tlenoh iccuasqueh. </div>
<div class='m'>
<span class="verse" id="AC7_12">12&#160;</span>Ihcuac in Jacob oquimat catqui trigo nepa Egipto, oquintitlan niconeuan uan ihcuacon oyahqueh yaquin ic sipa, yehuan yen toyauehcautahuan. </div>
<div class='m'>
<span class="verse" id="AC7_13">13&#160;</span>Uan ihcuac ya ic opa oyahqueh, in José omoteixmatiltih innauac nicniuan. Ihcuacon Faraón oquimixmat nichanehcauan in José. </div>
<div class='m'>
<span class="verse" id="AC7_14">14&#160;</span>Satepan José otlatitlan macanatin Jacob, nipapan, iuan nochtin nichanehcauan. Ica nochi ocatcah yeyi poual uan caxtol (75) ichanehcauan. </div>
<div class='m'>
<span class="verse" id="AC7_15">15&#160;</span>Ohcon Jacob ochanchiuato Egipto uan ompa omomiquilih, uan in toueyitahuan noiuqui ompa omomiquilihqueh. </div>
<div class='m'>
<span class="verse" id="AC7_16">16&#160;</span>Satepan oquinuicaqueh itich in altipetl Siquem, uan oquintlalihqueh itich in ticochtli tlen Abraham oquincouilih niconeuan Hamor tlen pouih Siquem. </div>
<div class='p'>
<span class="verse" id="AC7_17">17&#160;</span>’Ihcuac yoahsitoya in tonal ihcuac Dios quinmactis in toueyitahuan tlen omoyectencau inauac in Abraham, in tochancaicniuan simi omomiquiltihtoyah ompa Egipto. </div>
<div class='m'>
<span class="verse" id="AC7_18">18&#160;</span>Ic ihcuacon opeu tlanauatia ocse ueyitiquiuahqui itich in tlali Egipto, naquin amo oquixmat in José. </div>
<div class='m'>
<span class="verse" id="AC7_19">19&#160;</span>Nin ueyitiquiuahqui oquimat quenih quincahcayauas in tochancaicniuan, uan oquintlahyouiltih in toyauehcautahuan, uan oquinchiualtih maquintlatiuican ninconeuan tlen yaquin nesih uan ohcon mayacatlamican. </div>
<div class='m'>
<span class="verse" id="AC7_20">20&#160;</span>Itich nonqueh tonalmeh ones Moisés, uan Dios ocyoluilitaya non conetl. Uan nitahuan oquiscaltihqueh yeyi tlapoual. </div>
<div class='m'>
<span class="verse" id="AC7_21">21&#160;</span>Uan ihcuac nitahuan occauqueh isel itenco in miquilis, nichpocau in Faraón ocan uan oquiscaltih quemeh iconeu. </div>
<div class='m'>
<span class="verse" id="AC7_22">22&#160;</span>Ohcon Moisés oquixpitlanihqueh ica nochi in tlaixmatilistli tlen ocmomachtayah Egipto, uan omochiu tlacatl naquin ocmatia cuali tlahtos uan ocmatia tlenoh icchiuas. </div>
<div class='p'>
<span class="verse" id="AC7_23">23&#160;</span>’Ihcuac Moisés ocpiaya ome poual xiuitl, ocyoltilan quintlahpalotiu nichancaicniuan israelitas. </div>
<div class='m'>
<span class="verse" id="AC7_24">24&#160;</span>Uan oquitac ompa se egipcio occohcocohtoya se israelita. Moisés ocpaleuih uan ocmacuip, uan ocmictih in egipcio. </div>
<div class='m'>
<span class="verse" id="AC7_25">25&#160;</span>Moisés ocyoluaya nichancaicniuan israelitas ocahsicamatisquiah nic ica yeh Dios ocniquia quinquixtis itich non tlali Egipto. Pero yehuan amo ocahsicamatqueh. </div>
<div class='m'>
<span class="verse" id="AC7_26">26&#160;</span>Oualimostic Moisés oquimahsic ome israelitas tlen omotiuihtoyah. Yeh ocniquia icsehseuis in ixnamictli. Oquimiluih: “Namehuantzitzin namonicnimeh; ¿tleca nanconniquih nanmocohcocosqueh?” </div>
<div class='m'>
<span class="verse" id="AC7_27">27&#160;</span>Ihcuacon naquin occohcocohtoya nocse oquixnamic in Moisés uan oquiluih: “¿Aquih omitzontlalih quemeh toteyacancau uan toteyectlalihcau? </div>
<div class='m'>
<span class="verse" id="AC7_28">28&#160;</span>¿Itconniqui itnechonmictis quemeh yalua otconmictih in egipcio?” </div>
<div class='m'>
<span class="verse" id="AC7_29">29&#160;</span>Ihcuac Moisés oquicac non, ocholoh uan ochanchiuato itich in tlalmeh Madián queh motepaluani, uan ompa onesqueh ome iconeuan. </div>
<div class='p'>
<span class="verse" id="AC7_30">30&#160;</span>’Ome poual xiuitl satepan, campa tlauaquilistlah icah in tipetl Sinaí, se iluicactlatitlantli omonextih inauac, omonextih quemeh tlitl oxotlatoya itich se tlayaual uitztli. </div>
<div class='m'>
<span class="verse" id="AC7_31">31&#160;</span>Moisés ocmotetzauih ihcuac oquitac non, uan ihcuac omotoquih inauac oquicac nitlahtoltzin in toTecotzin, oquihtoh: </div>
<div class='m'>
<span class="verse" id="AC7_32">32&#160;</span>“Neh niDios namoyauehcautahuan, niDios in Abraham, in Isaac uan in Jacob.” Moisés opeu uiuiyoca ica mohcayotl uan amo omixeuaya quitas. </div>
<div class='m'>
<span class="verse" id="AC7_33">33&#160;</span>In toTecotzin oquiluih: “Ixquinquixti moticacuan, pues in tlali campa tihcatoc tlamouisticapantzinco. </div>
<div class='m'>
<span class="verse" id="AC7_34">34&#160;</span>Cuali yonquitac quen tlahyouiah noaxcauan in israelitas nepa Egipto, uan yonquincac quen tlaocoltzahtzih. Ica non onualtimoc onquinquixtico acmo maican ompa. Axan ixualmotoqui nonauac, neh inmitztitlanis Egipto.” </div>
<div class='p'>
<span class="verse" id="AC7_35">35&#160;</span>’Yehua nin Moisés naquin in israelitas amo ocuilitaqueh uan oquixiluihqueh: “¿Aquih omitzontlalih quemeh toteyacancau uan toteyectlalihcau?”, yehua naquin Dios octitlan quemeh tlayacanqui uan intemaquixtihcau in israelitas, ica nichicaualis in iluicactlatitlantli tlen ocmonextilih itich in tlayaual uitztli. </div>
<div class='m'>
<span class="verse" id="AC7_36">36&#160;</span>Uan nin Moisés oquinquixtih acmo maican Egipto intochancaicniuan israelitas, uan oquinchiu tetzauimeh uan nescayomeh Egipto uan itich in mar non itoocaa Chichiltic uan ome poual xiuitl campa tlauaquilistlah. </div>
<div class='m'>
<span class="verse" id="AC7_37">37&#160;</span>Nin yeh in Moisés naquin oquimiluih in tocniuan tlen pouih Israel: “De namochancaicniuan namoTecotzin Dios namechoualtitlanilis se teotlanauatani quemeh neh. [Ixconchiuacan tlen Yeh namechoniluis.]” </div>
<div class='m'>
<span class="verse" id="AC7_38">38&#160;</span>Yehua nin Moisés naquin ihcuac ocatca inuan in toyauehcautahuan campa tlauaquilistlah, in iluicactlatitlantli ocnohnotz itich in tipetl Sinaí, uan yehua naquin ocsilih uan otechmatiltih in tlahtolten tlen ictemacah yolilistli. </div>
<div class='p'>
<span class="verse" id="AC7_39">39&#160;</span>’Pero in toyauehcautahuan amo ocniqueh ictlacamatisqueh in Moisés; yehyeh ocsicantlalihqueh, uan oquinyoltilanaya mocuipasqueh Egipto. </div>
<div class='m'>
<span class="verse" id="AC7_40">40&#160;</span>Uan oquiluihqueh in Aarón: “Ixtechimonchihchiuili siqui todioses tlen matechyacanacan, pues nin Moisés naquin otechquixtih nepa Egipto amo itmatih tlenoh ipan omochiu.”<a href='#FN12' epub:type='noteref' class='noteref'>†</a> </div>
<div class='m'>
<span class="verse" id="AC7_41">41&#160;</span>Ihcuacon ocmachiuqueh se piseloh tlen octeneuqueh dios, uan ocmactihqueh tlahpialtlatemactil, uan ohcon oquiluichiuilihqueh tlen yehuan ocmachiuqueh. </div>
<div class='m'>
<span class="verse" id="AC7_42">42&#160;</span>Ica non Dios omihcuanih de innauac, uan oquincau maquintlacachiuacan in tlauilten tlen cateh iixco in iluicac, ohcon quen ihcuiliutoc itich nintlahcuilol in teotlanauatanih: </div>
<div class='q'>Ah, israelitas, ihcuac onanninintoyah ome poual xiuitl campa tlauaquilistlah, </div>
<div class='q'>¿Quenat onannechmictilihqueh tlahpial uan onannechmactihqueh itlah tlatemactil? </div>
<div class='q'>
<span class="verse" id="AC7_43">43&#160;</span>Amo, tlamo yeh onanconuicatinimiah nical yen Moloc, </div>
<div class='q'>uan nisitlal namodios Renfán. </div>
<div class='q'>Ninqueh namodioses san namehuan onanquinmachiuqueh para nanquintlacachiuasqueh. </div>
<div class='q'>Ica non innamechonquihquixtis xonyacan ocachi nepa itich in tlali Babilonia.<a href='#FN13' epub:type='noteref' class='noteref'>‡</a> </div>
<div class='p'>
<span class="verse" id="AC7_44">44&#160;</span>’In toyauehcautahuan ocpiayah campa tlauaquilistlah in teopantli de mantiado tlen ilnamicocatl den tlahtolsintilil. Non teopantli occhihchiuqueh quen Dios otlanauatihca, ihcuac octiquitih in Moisés macchiua quemeh yeh yoquitaca. </div>
<div class='m'>
<span class="verse" id="AC7_45">45&#160;</span>Non teopantli de mantiado in toyauehcautahuan oquimaxcatihqueh ninconeuan, uan yehuan ocualicaqueh nican ihcuac oualahqueh iuan Josué ocmoaxcaticoh ninqueh tlalmeh tlen ocatcah inyohca naquin amo israelitas, naquin Dios oquinquihquixtih imixpan. Uan non teopantli nican ocatca hasta ihcuac in David oyah ueyitiquiuahqui. </div>
<div class='m'>
<span class="verse" id="AC7_46">46&#160;</span>David ocpiaya niteyequitalitzin Dios, uan octlatlautih Dios maccauili icchiuas se ueyi teopantli campa chanchiuas Yehuatzin niDios in Jacob. </div>
<div class='m'>
<span class="verse" id="AC7_47">47&#160;</span>Pero yen Salomón naquin occhiuilih in teopantli. </div>
<div class='m'>
<span class="verse" id="AC7_48">48&#160;</span>Masqui tlamilauca in Dios Ueyihcatzintli amo mochanchiuilia itich in teopanten tlen quinchiuah in tlacameh. Ohcon quemeh quihtoua in teotlanauatani: </div>
<div class='q'>
<span class="verse" id="AC7_49">49&#160;</span>In iluicac poui notiquiuahcaicpal, </div>
<div class='q'>uan in tlali notlacsayan. </div>
<div class='q'>¿Tlenoh cali uilis nannechonchihchiuilisqueh?, </div>
<div class='q'>ohcon quihtoua in toTecotzin, </div>
<div class='q'>¿noso canih uilis nannechonseuisqueh? </div>
<div class='q'>
<span class="verse" id="AC7_50">50&#160;</span>¿Xamo yen neh naquin oquichiu nochi tlen catqui?<a href='#FN14' epub:type='noteref' class='noteref'>§</a> </div>
<div class='p'>
<span class="verse" id="AC7_51">51&#160;</span>’Simi namoncuachicauaqueh. Itich namoyolo amo namonnescayotitoqueh iaxcatzitzin Dios uan amo nanconniquih namontlacaquisqueh. Namehuantzitzin nochipa nanconixnamiquih in Espíritu Santo, ohcon quemeh namoyauehcautahuan sannoiuqui ohcon namehuantzitzin. </div>
<div class='m'>
<span class="verse" id="AC7_52">52&#160;</span>¿Ixnechoniluican, aquih teotlanauatani amo tlensa occhiuilihqueh namoyauehcautahuan? Namotahuan oquinmictihqueh aquihqueh ocualtematiltihtayah nic ualmouicas naquin yolchipaucatzintli, uan ihcuac oualmouicatzinoh namehuantzitzin onancontemactihqueh uan onanconmictihqueh. </div>
<div class='m'>
<span class="verse" id="AC7_53">53&#160;</span>Namehuantzitzin onanconsilihqueh in tlanauatil inmac iluicactlatitlanten, uan yeh amo nancontlacamatih. </div>
<div class='s'>Icmictiah in Esteban </div>
<div class='p'>
<span class="verse" id="AC7_54">54&#160;</span>Ihcuac ohcon occaqueh ictoua in Esteban, tlailiuis otlauelcalaqueh, uan hasta omotlantisiah ica tlauel. </div>
<div class='m'>
<span class="verse" id="AC7_55">55&#160;</span>Pero in Esteban yolpiautoc ica in Espíritu Santo, oahcotlachix iluicac, uan oquitac nimouisticchipaucatlanetzin Dios uan iyecmapantzinco ometzticatca Jesús. </div>
<div class='m'>
<span class="verse" id="AC7_56">56&#160;</span>Uan oquihtoh: </div>
<div class='p'>—¡Ixconitacan! Inquita tlapohtoc in iluicac, uan niConeu in Tlacatl metzticah iyecmapantzinco Dios. </div>
<div class='p'>
<span class="verse" id="AC7_57">57&#160;</span>Yehuan omonacastzahtzacuqueh uan chicauac otzahtziqueh, uan sansipa ipan otzicuinqueh. </div>
<div class='m'>
<span class="verse" id="AC7_58">58&#160;</span>Ocquixtihqueh den altipetl uan ompa opeuqueh icmacah ica titl. Uan naquin octeiluihqueh in Esteban, nintlaquen ocpaluihqueh se tlacatelpochtli itoocaa Saulo. </div>
<div class='m'>
<span class="verse" id="AC7_59">59&#160;</span>Ihcuac ocmacatoyah ica titl, in Esteban ocmonochilaya Dios uan oquiluaya: </div>
<div class='p'>—¡NoTecotzin Jesús, ixnechonsili mouantzin! </div>
<div class='p'>
<span class="verse" id="AC7_60">60&#160;</span>Ouitz tlancuaihcatoc uan chicauac oquihtoh: </div>
<div class='p'>—¡NoTecotzin, amo ixquimonmemelti nin tlahtlacol! </div>
<div class='p'>Uan ihcuac ohcon oquihtoh, omomiquilih.  </div>
<div class='psalmlabel' id='AC8_0'> 8</div>
<div class='s'>Saulo tlensa quinchiuilia in tlaniltocanih </div>
<div class='p'>
<span class="verse" id="AC8_1">1&#160;</span>Uan Saulo ocyequitac nic ocmictihqueh in Esteban. </div>
<div class='p'>Itich non tonal opeuqueh tlailiuis quintlapanoltiah in tlaniltocanih tlen ochanchiuayah Jerusalén. Ica non nochtin omoxixinihqueh, siquin oyahqueh campa in tlalmeh Judea, ocsiquin campa in tlalmeh Samaria. San yen teotlatitlanten amo oquisqueh de Jerusalén. </div>
<div class='m'>
<span class="verse" id="AC8_2">2&#160;</span>Siqui tlacameh tlatlacamatinih inauactzinco Dios occauatoh in Esteban itich in ticochtli uan simi occhoquilihqueh. </div>
<div class='m'>
<span class="verse" id="AC8_3">3&#160;</span>Sannoiuqui ihcuacon Saulo opeu icyehyecoua quintlamipohpolos in tlaniltocanih. Ocalaquia ica chicaualistli techahchan, uan oquinuilantaya in tlacameh uan siuameh tlaniltocanih, uan oquintemactaya maquintzacuacan. </div>
<div class='s'>Felipe tlamachtia Samaria ica in tlahtol tlen cualica temaquixtilistli </div>
<div class='p'>
<span class="verse" id="AC8_4">4&#160;</span>Naquin omoxixinihqueh oyayah ic nouiyan octematiltihtayah in tlahtol tlen cualica temaquixtilistli. </div>
<div class='m'>
<span class="verse" id="AC8_5">5&#160;</span>Ohcon noiuqui Felipe, yeh otimoc itich se altipetl tlen poui Samaria, oquinnonotzato den Cristo Temaquixtani. </div>
<div class='m'>
<span class="verse" id="AC8_6">6&#160;</span>In tocniuan omonichicouayah uan ocyeccaquiah tlen oquinnonotzaya Felipe, uan oquintayah in nescayomeh tlen occhiuaya. </div>
<div class='m'>
<span class="verse" id="AC8_7">7&#160;</span>Pues miqueh tocniuan aquihqueh ocpiayah amocuali ehecameh opahtiah, in amocuali ehecameh oquisayah pohtzahtzitiueh. Uan miqueh uilanten uan coxohten opahtiah. </div>
<div class='m'>
<span class="verse" id="AC8_8">8&#160;</span>Ica non ocatca ueyi paquilistli itich non altipetl. </div>
<div class='p'>
<span class="verse" id="AC8_9">9&#160;</span>Itich non altipetl ocatca se tlacatl naquin nepa achtoh cualchiutiu naualyotl. Non tlacatl itoocaa Simón. Uan yeh oquintetzaucacalaquihtoya nochtin naquin chanchiuah Samaria, uan oquimiluaya yeh simi ueyi ipanti. </div>
<div class='m'>
<span class="verse" id="AC8_10">10&#160;</span>Nochtin, tzocotzitzin uan uehueyin, ocyeccaquiah uan oquihtouayah: </div>
<div class='p'>—Nin tlacatl yehua in Ueyi Uililistli de Dios. </div>
<div class='p'>
<span class="verse" id="AC8_11">11&#160;</span>Uan simi octemouayah, nic ica ninaualyo desde yauehcau oquimixpolohtoya. </div>
<div class='m'>
<span class="verse" id="AC8_12">12&#160;</span>Pero ihcuac ocniltocaqueh in Felipe, naquin oquinnonotzaya in cuali tlahtol de nitiquiuahcayo Dios uan octematiltaya nitoocaatzin Jesucristo, opeuqueh mocuatequiah tlacameh uan siuameh. </div>
<div class='m'>
<span class="verse" id="AC8_13">13&#160;</span>Noiuqui teuan in Simón otlaniltocac uan omocuatequih, uan opeu yaui iuan Felipe. Uan Simón ocmotetzauaya ihcuac oquimitaya in nescayomeh uan uehueyi chiualisten tlen omochiuayah. </div>
<div class='p'>
<span class="verse" id="AC8_14">14&#160;</span>Ihcuac in teotlatitlanten tlen ocatcah Jerusalén ocmatqueh nic naquin chanchiuah Samaria ocsilihqueh nitlahtoltzin Dios, ihcuacon oquintitlanqueh Pedro uan Juan. </div>
<div class='m'>
<span class="verse" id="AC8_15">15&#160;</span>Ihcuac yehuan oahsiqueh, omotlatlautihqueh inauac Dios maquinmacti in Espíritu Santo in tlaniltocanih. </div>
<div class='m'>
<span class="verse" id="AC8_16">16&#160;</span>Yehuan ayamo ocsilayah in Espíritu Santo, san omocuatequihcah ica nitoocaatzin toTecotzin Jesús. </div>
<div class='m'>
<span class="verse" id="AC8_17">17&#160;</span>Ihcuacon Pedro uan Juan impan oquintlalayah nimauan, uan ocsilayah in Espíritu Santo. </div>
<div class='p'>
<span class="verse" id="AC8_18">18&#160;</span>Ihcuac Simón oquitac nic in tlaniltocanih ocsilayah in Espíritu Santo ihcuac in teotlatitlanten oquintlalayah ninmauan impan, yeh oquintiquiuih tomin. </div>
<div class='m'>
<span class="verse" id="AC8_19">19&#160;</span>Oquimiluih: </div>
<div class='p'>—Noiuqui neh ixnechonmactican non chicaualistli, uan ohcon intich naquin neh impan inquintlalis nomauan noiuqui macsilican in Espíritu Santo. </div>
<div class='p'>
<span class="verse" id="AC8_20">20&#160;</span>Pedro ocnanquilih: </div>
<div class='p'>—¡Motomin mapohpoliui mouan! Touatzin itconyoluia nitetlaocoliltzin Dios uilis secmocouis ica tomin. </div>
<div class='m'>
<span class="verse" id="AC8_21">21&#160;</span>Touatzin amo itconpia tlen itconitas itich nin tiquitl, pues moyolo amo chipauac iixpan Dios. </div>
<div class='m'>
<span class="verse" id="AC8_22">22&#160;</span>Xonmoyolcuipa de motlahtlacol uan ixcontlatlauti Dios xamo mitzontlapohpoluis itich nin tlayoluilistli tlen itconpia itich moyolo. </div>
<div class='m'>
<span class="verse" id="AC8_23">23&#160;</span>Pues inquita tontentoc ica nixicolistli, uan tonihilpitoc ica motlahtlacol. </div>
<div class='p'>
<span class="verse" id="AC8_24">24&#160;</span>Simón otlananquilih: </div>
<div class='p'>—Ixcontlatlautican namehuantzitzin in toTecotzin nopampa, amitlah manechahsi tlen onannechoniluihqueh. </div>
<div class='p'>
<span class="verse" id="AC8_25">25&#160;</span>Pedro uan Juan octematiltihqueh uan otlanonotzayah ica nitlahtoltzin in toTecotzin, uan satepan omocuipqueh Jerusalén uan otlanonotztahqueh ica in tlahtol tlen cualica temaquixtilistli itich miqueh altipemeh tlen pouih Samaria. </div>
<div class='s'>Felipe uan in tlacatl etíope </div>
<div class='p'>
<span class="verse" id="AC8_26">26&#160;</span>Se iiluicactlatitlancau in toTecotzin oquinotz in Felipe. Oquiluih: </div>
<div class='p'>—Xonmoquitzteua uan xoyau canic in sur, itich in ohtli tlen yaui Jerusalén uan ahsi Gaza, canic tlauaquilistlah. </div>
<div class='p'>
<span class="verse" id="AC8_27">27&#160;</span>Felipe omoquitzteu uan opeu nihnimi itich in ohtli, uan ocnamic se tlacatl tlayacanqui<a href='#FN15' epub:type='noteref' class='noteref'>*</a> tlen poui Etiopía, yeh se ueyi tlaqueual uan tominnichicouani de Candace, in siuatiquiuahqui de Etiopía. Nin tlacatl oyahca octlacachiuato Dios ompa Jerusalén. </div>
<div class='m'>
<span class="verse" id="AC8_28">28&#160;</span>Yeh ocsipa yoyahtoya Etiopía, oyahtoya itich carreta, uan ocamapoutaya nitlahcuilol in teotlanauatani Isaías. </div>
<div class='m'>
<span class="verse" id="AC8_29">29&#160;</span>In Espíritu Santo oquiluih Felipe: </div>
<div class='p'>—Xoyau uan xonmotoqui inauac non carreta. </div>
<div class='p'>
<span class="verse" id="AC8_30">30&#160;</span>Felipe omotlaloh uan inauac omotoquih in etíope, uan oquicac nic ocamapoutaya nitlahcuilol in teotlanauatani Isaías; ihcuacon octlahtlanih: </div>
<div class='p'>—¿Max itconahsicamati tlen itconamapoua? </div>
<div class='p'>
<span class="verse" id="AC8_31">31&#160;</span>Yeh otlananquilih: </div>
<div class='p'>—Amo incahsicamati, pues amo cah aquih nechahsicamatiltis. </div>
<div class='p'>Uan yeh oquinotz in Felipe matlehco uan mamotlali inauac. </div>
<div class='p'>
<span class="verse" id="AC8_32">32&#160;</span>In etíope ocamapoutaya in tlahcuilolamatl campa quihtoua: </div>
<div class='q'>Ocuicaqueh quemeh se ichcatl campa tlamictiah; </div>
<div class='q'>uan quemeh ichcatzin amo tzahtzi iixpan naquin icxihxima, </div>
<div class='q'>ohcon noiuqui yeh amo onauat. </div>
<div class='q'>
<span class="verse" id="AC8_33">33&#160;</span>Octlalpancauqueh uan amacah octlahtouih. </div>
<div class='q'>¿Aquih uilis tlahtos de niconeuan? </div>
<div class='q'>Pues niyolilis ocquixtilihqueh nican tlalticpactli.<a href='#FN16' epub:type='noteref' class='noteref'>†</a> </div>
<div class='p'>
<span class="verse" id="AC8_34">34&#160;</span>Uan in etíope oquiluih in Felipe: </div>
<div class='p'>—Inmitzontlatlautia, ixnechonilui de aquih tlahtoua in teotlanauatani, ¿max tlahtohtoc de yeh noso de acah ocse? </div>
<div class='p'>
<span class="verse" id="AC8_35">35&#160;</span>Ihcuacon Felipe ica tlen ocamapoutaya in etíope, opeu icnonotza in tlahtol tlen cualica temaquixtilistli tlen ictematiltia de Jesús. </div>
<div class='m'>
<span class="verse" id="AC8_36">36&#160;</span>Ihcuac oyahtoyah itich in ohtli, opanotoyah canic catqui atl, uan in etíope oquihtoh: </div>
<div class='p'>—Nican catqui atl; ¿xamo uilis inmocuatequis? </div>
<div class='p'>
<span class="verse" id="AC8_37">37&#160;</span>[Felipe oquiluih: </div>
<div class='p'>—Tla tontlaniltoca ica nochi moyolo, uilis tonmocuatequis. </div>
<div class='p'>Yeh onauat: </div>
<div class='p'>—Inniltoca nic Jesucristo yeh iConetzin Dios.] </div>
<div class='p'>
<span class="verse" id="AC8_38">38&#160;</span>Ihcuacon otlatiquitih macnactican in carreta; uan non omen otimoqueh campa in atl, uan Felipe occuatequih. </div>
<div class='m'>
<span class="verse" id="AC8_39">39&#160;</span>Ihcuac oquisqueh itich in atl, niEspíritu in toTecotzin oquian in Felipe, uan etíope acmo oquitac, pero in etíope oyah oyolpactah. </div>
<div class='m'>
<span class="verse" id="AC8_40">40&#160;</span>Felipe, san ihcuac otlahtlachix, yocatca itich in altipetl Azoto, uan opanotaya itich nochtin altipemeh, uan octematiltaya in tlahtol tlen cualica temaquixtilistli. Ohcon hasta oahsic Cesarea.  </div>
<div class='psalmlabel' id='AC9_0'> 9</div>
<div class='s'>Saulo moyolcuipa </div>
<div class='r'>(Hch. 22:6-16; 26:12-18) </div>
<div class='p'>
<span class="verse" id="AC9_1">1&#160;</span>In Saulo amo occauaya de quintlamohtilis nitlasalohcauan in toTecotzin uan ocniquia quinmictis. Ica non oyah inauac in ueyiteopixcatlayacanqui, </div>
<div class='m'>
<span class="verse" id="AC9_2">2&#160;</span>octlahtlanilito se amatl tlen ica moteixpantis itich in teotlanauatilcalmeh tlen cateh Damasco, pues ocniquia quinualicas Jerusalén maquintzacuacan, mayeh tlacameh, mayeh siuameh, naquin quimahsi yaueh itich niOhtectzin in Cristo. </div>
<div class='m'>
<span class="verse" id="AC9_3">3&#160;</span>Pablo yoyaya itich in ohtli uan yoahsitoya Damasco, uan san ihcuac se tlanestli tlen oualah de iluicac ocyaualoh. </div>
<div class='m'>
<span class="verse" id="AC9_4">4&#160;</span>Uan in Saulo ouitz tlalpan uan oquicac se tlahtol tlen oquiluaya: </div>
<div class='p'>—Saulo, Saulo, ¿tleca itconniqui itnechonpohpolos? </div>
<div class='p'>
<span class="verse" id="AC9_5">5&#160;</span>Saulo octlahtlanih: </div>
<div class='p'>—¿Aquih touatzin, noTecotzin? </div>
<div class='p'>Yeh ocnanquilih: </div>
<div class='p'>—Neh in Jesús, naquin itconniqui itconpohpolos. [Ohcon san yen touatzin tonmocohcocohtoc quemeh in cuapoueh ihcuac quixtilicsa in tipostli den arado. </div>
<div class='p'>
<span class="verse" id="AC9_6">6&#160;</span>Saulo ouiuiyocatoya ica mohcayotl. Oquihtoh: </div>
<div class='p'>—¿Notecotzin, tlenoh itcomoniquiltia manchiua? </div>
<div class='p'>In toTecotzin oquiluih:] </div>
<div class='p'>—Xonmoquitzteua uan xoncalaqui itich in altipetl; ompa mitzoniluisqueh tlenoh moniqui itconchiuas. </div>
<div class='p'>
<span class="verse" id="AC9_7">7&#160;</span>In tlacameh naquin iuan oyayah in Saulo simi omohcacalaqueh quen occaqueh non tlahtol uan amacah oquitaqueh. </div>
<div class='m'>
<span class="verse" id="AC9_8">8&#160;</span>Ihcuacon Saulo omoquitzteu quen ocatca tlalpan, uan ihcuac oquintlapoh niixtololouan acmo otlachiaya. Ica non ocmauilantahqueh uan ocuicaqueh Damasco. </div>
<div class='m'>
<span class="verse" id="AC9_9">9&#160;</span>Oquichiu ompa yeyi tonal amo otlachiaya, uan amitlah occuaya dion amitlah oconia. </div>
<div class='p'>
<span class="verse" id="AC9_10">10&#160;</span>Ompa Damasco ochanchiuaya se tlaniltocani itoocaa Ananías, naquin in toTecotzin ocmonextilih itich nitlachialis uan oquiluih: </div>
<div class='p'>—¡Ananías! </div>
<div class='p'>Yeh otlananquilih: </div>
<div class='p'>—Nican nicah, noTecotzin. </div>
<div class='p'>
<span class="verse" id="AC9_11">11&#160;</span>Yehuatzin oquiluih: </div>
<div class='p'>—Xonmoquitzteua uan xoyau itich in ohtli tlen itoocaa Milauac, uan ichan Judas ixcontlahtlani mamitzonuicacan inauac se tocniu itoocaa Saulo, tlen poui itich in ueyi altipetl Tarso, pues yeh axan nechnotztoc. </div>
<div class='m'>
<span class="verse" id="AC9_12">12&#160;</span>Yeh oquitac itich nitlachialis se tlacatl itoocaa Ananías ahsi uan ipan quintlalia nimauan, uan ocsipa tlachia. </div>
<div class='p'>
<span class="verse" id="AC9_13">13&#160;</span>Ananías ocnanquilih: </div>
<div class='p'>—NoTecotzin, miqueh yonquincaquilih de non tlacatl uan nochi tlen amo cuali yoquinchiuilih moaxcatzitzin nepa Jerusalén. </div>
<div class='m'>
<span class="verse" id="AC9_14">14&#160;</span>Uan axan yoehcoc nican, cualica itiquiuahcatlanauatil in teopixcatlayacanqueh tlen ica uilis quinuicas quintzacuatiu nochtin naquin icmonochiliah motoocaatzin. </div>
<div class='p'>
<span class="verse" id="AC9_15">15&#160;</span>Yehuatzin ocnanquilih: </div>
<div class='p'>—Xoyau, pues non tlacatl yonpihpin mactematilti notoocaa imixpan naquin amo judíos uan nincuahcualtiquiuahcauan, uan noiuqui imixpan naquin pouih Israel. </div>
<div class='m'>
<span class="verse" id="AC9_16">16&#160;</span>Neh innextilis nochi tlen moniqui tlahyouis ipampa notoocaa. </div>
<div class='p'>
<span class="verse" id="AC9_17">17&#160;</span>Ananías oyah uan ocalac calihtic campa ocatca Saulo. Ipan oquintlalih nimauan uan oquiluih: </div>
<div class='p'>—Nocniu Saulo, in toTecotzin Jesús, naquin omitzonmonextilih itich in ohtli campa otoualaya, onechoualtitlan monauac para uilis tontlachias ocsipa uan in Espíritu Santo macpiauiti moyolo. </div>
<div class='p'>
<span class="verse" id="AC9_18">18&#160;</span>Sanniman ouitztiuitz itlah quemeh cacapaxtli de niixtololouan uan otlachix; omoquitzteu uan omocuatequih. </div>
<div class='m'>
<span class="verse" id="AC9_19">19&#160;</span>Uan ihcuacon yotlacuah uan ocsipa ocan chicaualistli. Uan ocatca inuan in tlaniltocanih tlen pouih Damasco oc omeyeyi tonal. </div>
<div class='s'>Saulo tlamachtia de Cristo ompa Damasco </div>
<div class='p'>
<span class="verse" id="AC9_20">20&#160;</span>Sanniman Saulo opeu tlamachtia itich in teotlanauatilcalmeh, octematiltaya Jesús yehua iConetzin Dios. </div>
<div class='m'>
<span class="verse" id="AC9_21">21&#160;</span>Nochtin naquin occaquiah, tlailiuis ocmotetzauayah uan oquihtouayah: </div>
<div class='p'>—¿Xamo yeh nin naquin oquintlahyouiltaya nepa Jerusalén naquin icniltocah nitoocaatzin Jesús? ¿Uan xamo ica non nican oualah quinuicas maquintzacuacan uan quintemactis inmac in teopixcatlayacanqueh? </div>
<div class='p'>
<span class="verse" id="AC9_22">22&#160;</span>Pero nitlamachtilis in Saulo ocachi ocantaya chicaualistli, uan oquintlahtolpanauaya in judíos tlen ochanchiuayah Damasco. Oquinnextilaya nic Jesús yehua in Cristo Temaquixtani. </div>
<div class='s'>Saulo quincholouilia in judíos </div>
<div class='p'>
<span class="verse" id="AC9_23">23&#160;</span>Ihcuac yopanoqueh miqueh tonalmeh, in judíos omotlahtolmacaqueh icmictisqueh in Saulo. </div>
<div class='m'>
<span class="verse" id="AC9_24">24&#160;</span>Pero in Saulo oquimat tlen ocniquiah icchiuilisqueh. Ica tonal uan ica youal ocpihpiayah itich in caltemeh tlen oquinpiaya in ueyi tipamitl tlen icyaualohtoc in ueyi altipetl. Ocpihpiayah nic ocniquiah icmictisqueh. </div>
<div class='m'>
<span class="verse" id="AC9_25">25&#160;</span>Ihcuacon nitlasalohcauan iihtic se ueyi chiquiuitl ocpantimouihqueh youac itich in ueyi tipamitl. </div>
<div class='s'>Saulo ahsi Jerusalén </div>
<div class='p'>
<span class="verse" id="AC9_26">26&#160;</span>Ihcuac Saulo oahsito Jerusalén, ocniquia quinmonilos in tlaniltocanih, pero nochtin ocmouilayah, uan amo ocniltoquilayah max yeh noiuqui tlaniltocani. </div>
<div class='m'>
<span class="verse" id="AC9_27">27&#160;</span>Ihcuacon Bernabé ocuicac uan oquimixmatiltih in teotlatitlanten, uan oquinnonotz quen in Saulo oquitac in toTecotzin itich in ohtli, uan quen Yehuatzin oquinotz. Oquinnonotz quenih Saulo ompa Damasco otlahtouaya ica yolchicaualistli de nitoocaatzin Jesús. </div>
<div class='m'>
<span class="verse" id="AC9_28">28&#160;</span>Saulo omocau inuan ompa Jerusalén, uan oninintinimia cansa imixpan nochtin, ica mic yolchicaualistli otlahtouaya de nitoocaatzin toTecotzin. </div>
<div class='m'>
<span class="verse" id="AC9_29">29&#160;</span>Oquinnonotzaya uan omotlahtolixnamiquia inuan judíos tlen tlahtouah griego, uan yehuan ocniquiah icmictisqueh. </div>
<div class='m'>
<span class="verse" id="AC9_30">30&#160;</span>Ihcuac in tocniuan tlaniltocanih ocmatqueh, ocuicaqueh in Saulo itich in altipetl Cesarea, uan ompa octitlanqueh Tarso. </div>
<div class='p'>
<span class="verse" id="AC9_31">31&#160;</span>Ic ihcuacon in tlaniltocanih amacah itlah oc oquinchiuilaya itich nochi Judea, Samaria, uan Galilea. Uan omochicautayah uan omomiquiltihtayah. Otlamouilayah inauactzinco in toTecotzin, uan oquinyolchicauaya in Espíritu Santo. </div>
<div class='s'>Dios icpahtia in Eneas </div>
<div class='p'>
<span class="verse" id="AC9_32">32&#160;</span>Pedro oninintinimia itich nochi in altipemeh, uan oquimitato noiuqui niaxcatzitzin Dios tlen chanchiuah itich in altipetl Lida. </div>
<div class='m'>
<span class="verse" id="AC9_33">33&#160;</span>Ompa ocahsic se tlacatl uilanqui itoocaa Eneas, yocuicaya chicueyi xiuitl uitztoc. </div>
<div class='m'>
<span class="verse" id="AC9_34">34&#160;</span>Pedro oquiluih: </div>
<div class='p'>—Eneas, Jesucristo mitzonpahtia. Xonmoquitzteua uan ixconeeua mocochpitl. </div>
<div class='p'>Uan sanniman omoquitzteu. </div>
<div class='m'>
<span class="verse" id="AC9_35">35&#160;</span>Nochtin naquin ochanchiuayah Lida uan Sarón oquitaqueh tlen omochiu uan otlaniltocaqueh inauac in toTecotzin. </div>
<div class='s'>Yancuicayoli in Dorcas </div>
<div class='p'>
<span class="verse" id="AC9_36">36&#160;</span>Ihcuacon itich in altipetl Jope ocatca se siuatl tlaniltocani itoocaa Tabita, ica in tlahtol griego Dorcas. Nin siuatzintli occhiuaya mic tlen cuali, uan nochipa oquinmatlania naquin amitlah ocpiayah. </div>
<div class='m'>
<span class="verse" id="AC9_37">37&#160;</span>Itich nonqueh tonalmeh simi opeu mococoua uan omic. Ocpahpacaqueh nitlalnacayo uan octlalitoh itich in calihtictli tlen catqui pani den cali. </div>
<div class='m'>
<span class="verse" id="AC9_38">38&#160;</span>In altipetl Lida amo uehca mota iuan Jope. Ica non, ihcuac in tlaniltocanih ocmatqueh Pedro catqui Lida, oquintitlanqueh ome tlacameh mactlatlautitin: </div>
<div class='p'>—Itmitzontlatlautiah sanniman xouiqui Jope. </div>
<div class='p'>
<span class="verse" id="AC9_39">39&#160;</span>Pedro sanniman inuan oyah. Ihcuac oahsitoh, ocuicaqueh campa catqui nitlalnacayo in siuatzintli, uan nochtin in icnosiuameh tlen ochanchiuayah ic ompa ocyaualohqueh uan ochocatoyah. Uan ocnextilihqueh nintlaqueuan uan nintilmahuan tlen Dorcas oquinchihchiuilih ihcuac oc oyoltoya. </div>
<div class='m'>
<span class="verse" id="AC9_40">40&#160;</span>Pedro oquinquixtih nochtin ompa campa ocatcah, omotlancuaquitz uan octlatlautih Dios; satepan omocuip icah nitlalnacayo in siuatzintli uan oquiluih: </div>
<div class='p'>—¡Tabita, xonmeua! </div>
<div class='p'>Yeh oquintlapoh niixtololouan, uan ihcuac oquitac in Pedro omotlalih. </div>
<div class='m'>
<span class="verse" id="AC9_41">41&#160;</span>Pedro ocmatzitzquih uan ocquitzteu; oquinnotz in icnosiuameh uan nocsiquin iaxcauan Dios, uan oquinnextilih ocsipa yoltoc. </div>
<div class='m'>
<span class="verse" id="AC9_42">42&#160;</span>Nochtin naquin chanchiuah Jope ocmatqueh, uan miqueh otlaniltocaqueh inauac in toTecotzin. </div>
<div class='m'>
<span class="verse" id="AC9_43">43&#160;</span>Pedro omocau Jope miqueh tonalmeh ichan se tlacatl itoocaa Simón naquin quinyectlalia cuitlaxten.  </div>
<div class='psalmlabel' id='AC10_0'> 10</div>
<div class='s'>Pedro uan Cornelio </div>
<div class='p'>
<span class="verse" id="AC10_1">1&#160;</span>Itich in ueyi altipetl Cesarea ochanchiuaya se tlacatl itoocaa Cornelio, soldadohtlayacanqui romano tlen poui itich in batallón tlen itoocaa Batallón Italiano. </div>
<div class='m'>
<span class="verse" id="AC10_2">2&#160;</span>Yeh uan nochtin naquin ochanchiuayah ichan octlacachiuayah uan otlamouilayah inauactzinco Dios. Yeh simi oquintlaocolaya tlensa in judíos tlen amotlen ocpiayah, uan nochipa ocmonochilaya Dios. </div>
<div class='m'>
<span class="verse" id="AC10_3">3&#160;</span>Se tonal ipan quemeh yeyi hora tiotlac, Dios ocnextilih itich nitlachialis in Cornelio se iluicactlatitlantli ocalaquia icalihtic, uan in iluicactlatitlantli oquinotz: </div>
<div class='p'>—¡Cornelio! </div>
<div class='p'>
<span class="verse" id="AC10_4">4&#160;</span>Yeh ocsimitac, uan ica mohcayotl octlahtlanih: </div>
<div class='p'>—¿Tlenoh itcomoniquiltia, notecotzin? </div>
<div class='p'>In iluicactlatitlantli ocnanquilih: </div>
<div class='p'>—Dios icuilita quen itcomonochilia uan quen itquimonmatlani nocsiquin, uan ica non Yehuatzin mitzonilnamiqui. </div>
<div class='m'>
<span class="verse" id="AC10_5">5&#160;</span>Axan ixquimontitlani Jope siqui tlacameh, macnotzatin Simón naquin noiuqui ictoocaayotiah Pedro. </div>
<div class='m'>
<span class="verse" id="AC10_6">6&#160;</span>Yeh motepaluihtoc ichan ocse Simón naquin quinyectlalia cuitlaxten, chanchiua itenco in mar. [Yeh mitzoniluis tlenoh moniqui itconchiuas.] </div>
<div class='p'>
<span class="verse" id="AC10_7">7&#160;</span>Ihcuac yoyah in iluicactlatitlantli naquin iuan omononotztoya, Cornelio oquinnotz ome itlaqueualuan uan se soldado naquin iuan moyolchicaua uan naquin noiuqui ictlacachiua Dios. </div>
<div class='m'>
<span class="verse" id="AC10_8">8&#160;</span>Oquinnonotz nochi tlen oquitac, uan oquintitlan Jope. </div>
<div class='p'>
<span class="verse" id="AC10_9">9&#160;</span>Oualimostic quemeh tlahcotonal, ihcuac yehuan yoahsitoyah Jope, Pedro otlehcoc ipan in cali uan opeu icmonochilia Dios. </div>
<div class='m'>
<span class="verse" id="AC10_10">10&#160;</span>Simi omayanaya uan ocniquia tlacuas. Uan ihcuac yaquin octlacualchiuilihtoyah, oquitac se nescayotl quemeh ihcuac setlacochihita. </div>
<div class='m'>
<span class="verse" id="AC10_11">11&#160;</span>Oquitac in iluicac tlapohtoc, uan oualtimouaya quemeh se ueyi tilmahtli naucan yacailpitoc. </div>
<div class='m'>
<span class="verse" id="AC10_12">12&#160;</span>Itich non tilmahtli ocatca mic tlatlamantli ocuilimeh icxiyehqueh, uan ocuilimeh tlen mouilanah, uan nochi tlen ihuiyohqueh. </div>
<div class='m'>
<span class="verse" id="AC10_13">13&#160;</span>Uan oquicac se tlahtol: </div>
<div class='p'>—Pedro, xonmoquitzteua, xonmotlamictili uan xontlacua. </div>
<div class='p'>
<span class="verse" id="AC10_14">14&#160;</span>Pedro otlananquilih: </div>
<div class='p'>—Macamo ohcon manchiua, noTecotzin, neh amo queman incuahtoc itlah tlen amo tlateochiual uan amo chipauac iixpan Dios. </div>
<div class='p'>
<span class="verse" id="AC10_15">15&#160;</span>Pedro ocsipa oquicac in tlahtol: </div>
<div class='p'>—Tlen Dios occhipau, touatzin amo ixconihto amo chipauac. </div>
<div class='p'>
<span class="verse" id="AC10_16">16&#160;</span>Yexpatica ohcon omocac, uan sanniman non tilmahtli omahcocu iluicac. </div>
<div class='m'>
<span class="verse" id="AC10_17">17&#160;</span>Ihcuac Pedro oc ocmoyoltlahtlanihtoya tlenoh ictosniqui tlen oquitac, nitlatitlancauan in Cornelio, naquin octlahtlantayah canih chanchiua Simón, oahsiqueh caltenco. </div>
<div class='m'>
<span class="verse" id="AC10_18">18&#160;</span>Otetlahpalohqueh uan octlahtlanqueh xamo ompa motepaluihtoc Simón naquin noiuqui ictoocaayotiah Pedro. </div>
<div class='m'>
<span class="verse" id="AC10_19">19&#160;</span>Pedro oc ocmoyoltlahtlanihtoya tlen oquitac, uan in Espíritu oquiluih: </div>
<div class='p'>—Touatzin, yeyi tlacameh mitzontemouah. </div>
<div class='m'>
<span class="verse" id="AC10_20">20&#160;</span>Xonmoquitzteua, xontimo uan amo xonyolometi toyas inuan, pues neh onquinualtitlan. </div>
<div class='p'>
<span class="verse" id="AC10_21">21&#160;</span>Pedro otimoc campa cateh in tlacameh uan oquimiluih: </div>
<div class='p'>—Yeh yen neh naquin nancontemouah. ¿Tlenoh ica nannechontemouah? </div>
<div class='p'>
<span class="verse" id="AC10_22">22&#160;</span>Yehuan otlananquilihqueh: </div>
<div class='p'>—Otechualtitlan in soldadohtlayacanqui Cornelio, yeh se tlacatl tlen icchiua tlen cuali uan tlamouilia inauactzinco Dios, naquin nochtin judíos icyequitah. Se iiluicactlatitlancau Dios ocnauatih mamitzonnotzaqui xoyau ichan uan ohcon yeh iccaquis motlahtol. </div>
<div class='p'>
<span class="verse" id="AC10_23">23&#160;</span>Ihcuacon Pedro oquincalaquih, uan ompa omotepaluihqueh se youal. Uan nocse tonal oyah inuan, uan noiuqui oyahqueh siquin tocniuan tlaniltocanih tlen chanchiuah Jope. </div>
<div class='p'>
<span class="verse" id="AC10_24">24&#160;</span>Oualimostic oahsitoh Cesarea. Cornelio oquinchixtoya, uan oquinnichicoh non oc quen quimita, uan noiuqui niyolohicniuan. </div>
<div class='m'>
<span class="verse" id="AC10_25">25&#160;</span>Ihcuac Pedro oahsito icalihtic in Cornelio, Cornelio ocsilito uan omotlancuaquitz icxitlan, octlacachiu. </div>
<div class='m'>
<span class="verse" id="AC10_26">26&#160;</span>Pero Pedro ocquitzteu uan oquiluih: </div>
<div class='p'>—¡Xonmoquitzteua!, neh noiuqui san inmotlalticpaquicniu. </div>
<div class='p'>
<span class="verse" id="AC10_27">27&#160;</span>Pedro ocalac mononotztiu iuan in Cornelio, uan oquimahsito tlahtic miqueh ompa yomonichicohqueh. </div>
<div class='m'>
<span class="verse" id="AC10_28">28&#160;</span>Uan oquimiluih: </div>
<div class='p'>—Namehuantzitzin nanconmatih nic para se judío amo icnamiqui itmonilosqueh inuan naquin amo judíos, noso itcalaquisqueh inchan. Pero Dios onechnextilih, amo icnamiqui inquihtos de se tocniu amo tlateochiual noso amo chipauac iixpan Dios. </div>
<div class='m'>
<span class="verse" id="AC10_29">29&#160;</span>Ica non ihcuac onannechonnotzatoh amo onquihtoh amo niuitz, yeh sanniman onualah. Axan ixnechoniluican, ¿tleca onannechonnotzatoh? </div>
<div class='p'>
<span class="verse" id="AC10_30">30&#160;</span>Cornelio ocnanquilih: </div>
<div class='p'>—Ya ueyopan quemeh nin hora, yeyi hora tiotlac, oncatca nocalihtic [onmosautoya uan] onmonochilihtoya Dios. Ihcuacon onechmonextilih se tlacatl ica itlaquen pitlanqui. </div>
<div class='m'>
<span class="verse" id="AC10_31">31&#160;</span>Uan onechiluih: “Cornelio, Dios yomitzoncac quen itcontlatlautia, uan quilnamictoc quen itquimonmatlani naquin amitlah icpiah. </div>
<div class='m'>
<span class="verse" id="AC10_32">32&#160;</span>Ica non xontlatitlani Jope macnotzatin Simón naquin noiuqui ictoocaayotiah Pedro, yeh motepaluihtoc ichan Simón naquin quinyectlalia cuitlaxten, chanchiua itenco in mar. [In Pedro, ihcuac ehcoquiu, mitzonnonotzas.]” </div>
<div class='m'>
<span class="verse" id="AC10_33">33&#160;</span>Uan sanniman ontlatitlan mamitzontemotin, uan intlasohcamati nic touatzin otoualmouicac. Axan nochtin sansican nican itcateh iixpan Dios, itcaquisqueh tlen in toTecotzin Dios omitzonnauatih ittechonmatiltis. </div>
<div class='s'>Pedro ictematiltia in tlahtol de temaquixtilistli ichan Cornelio </div>
<div class='p'>
<span class="verse" id="AC10_34">34&#160;</span>Ihcuacon Pedro opeu tlahtoua: </div>
<div class='p'>—Axan tlamilauca incahsicamati nic Dios amo techicoitani, </div>
<div class='m'>
<span class="verse" id="AC10_35">35&#160;</span>tla yeh Yehuatzin quinsilia naquin tlamouiliah inauac uan chipaucaninimih, amo icchiuilia itich tlen tlali mapouican. </div>
<div class='m'>
<span class="verse" id="AC10_36">36&#160;</span>Dios omononotz iuan in tocniuan tlen pouih Israel, uan oquinmatiltih in tlahtol tlen cualica temaquixtilistli tlen ictematiltia ica Jesucristo sehseui in ixnamictli tlen icpiah in tlalticpactlacameh inauac Dios. Yehuatzin Jesucristo inTeco nochtin. </div>
<div class='m'>
<span class="verse" id="AC10_37">37&#160;</span>Namehuantzitzin cuali nanconmatoqueh tlen opeu mochiua Galilea uan itich nochtin altipemeh judíos, satepan ihcuac Juan otlamachtih den tlacuatequilistli. </div>
<div class='m'>
<span class="verse" id="AC10_38">38&#160;</span>Nanconmatoqueh nic Dios ocpihpin in Jesús de Nazaret, uan ica in Espíritu Santo ocmactih chicaualistli. Uan Jesús oquinchiutinimia cualmeh chiualisten uan oquinpahtihtinimia nochtin naquin oquintlahyouiltih in amocuali. Non ouilic ocmochiuilihtzinoh Jesús nic Dios iuan ometzticatca. </div>
<div class='m'>
<span class="verse" id="AC10_39">39&#160;</span>Uan tehuan, titeotlatitlancauan, ottaqueh nochi tlen oquichiu Jesús itich in altipemeh judíos uan itich Jerusalén. Satepan ocmictihqueh, ocpilohqueh itich se pouitl. </div>
<div class='m'>
<span class="verse" id="AC10_40">40&#160;</span>Masqui ohcon, ihcuac oahsic yeyi tonal, Dios ocyancuicayolitih, uan ocomochiuilihtzinoh matechmonextili tehuan. </div>
<div class='m'>
<span class="verse" id="AC10_41">41&#160;</span>Amo oquinmonextilih nochtin in tocniuan, tlamo sayen tehuan, naquin Dios yauehcau otechonpihpin mattematiltican tlen ottaqueh, tehuan naquin iuan ottlacuahqueh uan iuan ottlaoniqueh satepan ihcuac omoyancuicayolitih. </div>
<div class='m'>
<span class="verse" id="AC10_42">42&#160;</span>Uan Yehuatzin otechontitlan matquinnonotzatin in tocniuan, uan matquinmatiltican nic Jesús yehua naquin Dios ocmotlalilihtzinoh maquihto aquih icnamiqui in yolilistli noso in tlatzacuiltilistli mayeh naquin yoltoqueh uan mayeh naquin yomiqueh. </div>
<div class='m'>
<span class="verse" id="AC10_43">43&#160;</span>Nochtin in teotlanauatanih yoctematiltihcah de Jesús, nic nochtin naquin tlaniltocasqueh inauactzinco icsilisqueh tlapohpoluilistli de nintlahtlacol ica nitoocaatzin. </div>
<div class='s'>Tlen amo judíos Dios quinmactia in Espíritu Santo </div>
<div class='p'>
<span class="verse" id="AC10_44">44&#160;</span>Oc otlahtohtoya Pedro, ihcuac in Espíritu Santo oualah intich nochtin aquihqueh occactoyah nitlahtol. </div>
<div class='m'>
<span class="verse" id="AC10_45">45&#160;</span>In judíos tlaniltocanih naquin oualayah iuan Pedro tlailiuis ocmotetzauihqueh nic Dios noiuqui oquinmactih in Espíritu Santo naquin amo judíos, </div>
<div class='m'>
<span class="verse" id="AC10_46">46&#160;</span>pues oquincaquiah otlahtouayah ocsiqui tlatlamantli tlahtol uan octlacachiuayah Dios. </div>
<div class='m'>
<span class="verse" id="AC10_47">47&#160;</span>Ihcuacon Pedro oquihtoh: </div>
<div class='p'>—¿Aquih uilis quintzacuilis amo mamocuatequican ninqueh tocniuan, tla Dios yoquinmactih in Espíritu Santo sannoiuqui quemeh in tehuan? </div>
<div class='p'>
<span class="verse" id="AC10_48">48&#160;</span>Uan otlanauatih maquincuatequican ica nitoocaatzin Jesucristo. Satepan octlatlautihqueh in Pedro inuan mamocaua oc omeyeyi tonal.  </div>
<div class='psalmlabel' id='AC11_0'> 11</div>
<div class='s'>Pedro quinnonotza in tlaniltocanih tlen chanchiuah Jerusalén tlen omochiu ichan Cornelio </div>
<div class='p'>
<span class="verse" id="AC11_1">1&#160;</span>In teotlatitlanten uan in tocniuan tlaniltocanih tlen chanchiuah Judea ocmatqueh nic in tlen amo judíos noiuqui yocsilihqueh nitlahtoltzin Dios. </div>
<div class='m'>
<span class="verse" id="AC11_2">2&#160;</span>Ihcuac Pedro oualmocuip otlehcoc Jerusalén, siqui tlaniltocanih judíos iuan omotlahtolixnamiqueh, </div>
<div class='m'>
<span class="verse" id="AC11_3">3&#160;</span>oquiluihqueh: </div>
<div class='p'>—¿Queutoc touatzin otoncalac nincalihtic naquin amo judíos uan otontlacuah inuan? </div>
<div class='p'>
<span class="verse" id="AC11_4">4&#160;</span>Ihcuacon Pedro opeu quimiluia nochi quenih opanoc, oquimiluih: </div>
<div class='p'>
<span class="verse" id="AC11_5">5&#160;</span>—Oncatca itich in altipetl Jope onmonochilihtoya Dios, ompa onquitac se nescayotl quemeh ihcuac setlaihita, uan omotaya quemeh se ueyi tilmahtli naucan yacailpitoc, oualtimouaya de iluicac uan oehcoc nonauac. </div>
<div class='m'>
<span class="verse" id="AC11_6">6&#160;</span>Ihcuac onyequitac tlen ocpiaya, onquitac ompa ocatcah ocuilimeh icxiyehqueh, uan tecuanimeh, uan ocuilimeh tlen mouilanah, uan nochi tlen ihuiyohqueh. </div>
<div class='m'>
<span class="verse" id="AC11_7">7&#160;</span>Uan onicac se tlahtol tlen onechiluih: “Pedro, xonmeua, xonmotlamictili uan xontlacua.” </div>
<div class='m'>
<span class="verse" id="AC11_8">8&#160;</span>Onnanquilih: “Macamo ohcon manchiua, noTecotzin, neh amo queman calactoc itich nocamac itlah amo tlateochiual uan amo chipauac monauactzinco.” </div>
<div class='m'>
<span class="verse" id="AC11_9">9&#160;</span>Ocsipa onechiluih in iluicactlahtol: “Tlen Dios occhipau, touatzin amo ixconihto amo chipauac.” </div>
<div class='m'>
<span class="verse" id="AC11_10">10&#160;</span>Uan yexpatica ohcon omocac, uan sanniman nochi ocsipa otlehcoc iluicac. </div>
<div class='m'>
<span class="verse" id="AC11_11">11&#160;</span>Uan ixconmotilican, sanniman yeyi tlacameh oahsitoh calihtic campa onmotepaluihtoya, oquintitlanqueh de Cesarea manechtemotin. </div>
<div class='m'>
<span class="verse" id="AC11_12">12&#160;</span>Uan niEspíritu Dios onechiluih manioh inuan uan amo manyolometi nias inuan. Noiuqui oyahqueh nouan ninqueh chicuasen tocniuan tlaniltocanih, uan otcalaqueh icalihtic non tlacatl. </div>
<div class='m'>
<span class="verse" id="AC11_13">13&#160;</span>Yeh otechnonotz nic oquitac icalihtic se iluicactlatitlantli oihcatoya uan oquiluih: “Xontlatitlani Jope macnotzatin Simón naquin noiuqui ictoocaayotiah Pedro. </div>
<div class='m'>
<span class="verse" id="AC11_14">14&#160;</span>Yeh mitzoniluis quenih uilis tonmomaquixtis, touatzin iuan nochtin tlen chanchiuah mochantzin.” </div>
<div class='m'>
<span class="verse" id="AC11_15">15&#160;</span>Ihcuac onipeu inquinnonotza, in Espíritu Santo impan oualah sannoiuqui quemeh tehuan ya achtoh topan oualah. </div>
<div class='m'>
<span class="verse" id="AC11_16">16&#160;</span>Ihcuacon onquilnamic in tlahtol tlen oquihtoh in toTecotzin: “Juan yeh otlacuatequih ica atl, pero namehuantzitzin Dios namechoncuatequis ica in Espíritu Santo.” </div>
<div class='m'>
<span class="verse" id="AC11_17">17&#160;</span>Ica non, tla Dios noiuqui yehuan oquinmactih non tetlaocolil tlen otsilihqueh tehuan naquin yottlaniltocaqueh inauac in toTecotzin Jesucristo, ¿aquih neh para inquixtzacuilis Dios? </div>
<div class='p'>
<span class="verse" id="AC11_18">18&#160;</span>Ihcuac occaqueh non, osihsintlacaqueh uan octlacachiuqueh Dios, octouayah: </div>
<div class='p'>—¡Tla ohcon noiuqui naquin amo judíos Dios quincauilia mamoyolcuipacan inauactzinco uan ohcon macpiacan yolilistli! </div>
<div class='s'>Itich in ueyi altipetl Antioquia peuah tlaniltocah </div>
<div class='p'>
<span class="verse" id="AC11_19">19&#160;</span>Ihcuac tlensaso oquinchiuilayah in tlaniltocanih, satepan ihcuac ocmictihqueh in Esteban, siquin tlen omoxixinihqueh oahsitoh itich in altipemeh tlen pouih Fenicia, itich in ueyi tlalyaualol Chipre uan itich in ueyi altipetl Antioquía. Ompa octematiltayah in tlahtol tlen cualica temaquixtilistli sayeh innauac in judíos, uan amo innauac naquin amo judíos. </div>
<div class='m'>
<span class="verse" id="AC11_20">20&#160;</span>Pero siquin yehuan tlen pouih Chipre uan Cirene oahsitoh Antioquía uan octematiltayah noiuqui innauac naquin amo judíos in tlahtol tlen cualica temaquixtilistli tlen ictematiltia den toTecotzin Jesús. </div>
<div class='m'>
<span class="verse" id="AC11_21">21&#160;</span>Uan in toTecotzin simi oquinmatlan, uan ohcon miqueh otlaniltocaqueh uan omoyolcuipqueh inauac in toTecotzin. </div>
<div class='p'>
<span class="verse" id="AC11_22">22&#160;</span>Ihcuac ocmatqueh in tlaniltocanih de Jerusalén, octitlanqueh Bernabé mayaui Antioquía. </div>
<div class='m'>
<span class="verse" id="AC11_23">23&#160;</span>Ihcuac oahsito uan oquitac niteicnoitalitzin Dios catqui intich, simi oyolpac, uan oquinyoleu ica nochi ninyolo maican sanse iuan in toTecotzin uan amo mamihcuanican inauactzinco. </div>
<div class='m'>
<span class="verse" id="AC11_24">24&#160;</span>Ohcon oquinyolchicauayah, pues in Bernabé se tocniu cuali conetl tlen oyolpiyautoya ica in Espíritu Santo uan ica tlaniltoquilis. Uan ohcon miqueh omotemactihqueh inauac in toTecotzin. </div>
<div class='p'>
<span class="verse" id="AC11_25">25&#160;</span>Satepan Bernabé oyah Tarso octemoto in Saulo, </div>
<div class='m'>
<span class="verse" id="AC11_26">26&#160;</span>uan ihcuac ocahsic, ocuicac Antioquía. Uan ompa Antioquía omonichicouayah iuan in tlaniltocanih se xiuitl, uan oquinmachtayah miqueh tocniuan. Antioquía ompa campa in tlaniltocanih opeuqueh quintoocaayotiah cristianos. </div>
<div class='p'>
<span class="verse" id="AC11_27">27&#160;</span>Itich nonqueh tonalmeh oualahqueh Antioquía siquin tlaniltocanih de Jerusalén naquin ictematiltiah tlahtol tlen icsiliah de Dios. </div>
<div class='m'>
<span class="verse" id="AC11_28">28&#160;</span>Semeh yehuan tlen oualahqueh itoocaa Agabo, omoquitzteu tlatzalan den tlaniltocanih uan in Espíritu Santo octlayoluilisyacan, oquimiluih nic ualahtoc se ueyi mayantli ipan nochi in tlalticpactli, uan ohcon omochiu ihcuac Claudio ocatca ueyitiquiuahqui. </div>
<div class='m'>
<span class="verse" id="AC11_29">29&#160;</span>Ihcuacon in tlaniltocanih tlen chanchiuah Antioquía ocyoluihqueh motlanichicouilisqueh ica tlen yehuan uilisqueh uan quintitlanilisqueh in tocniuan tlaniltocanih tlen chanchiuah Judea. </div>
<div class='m'>
<span class="verse" id="AC11_30">30&#160;</span>Ohcon occhiuqueh, uan tlen ocnichicohqueh ocmactihqueh in Bernabé uan Saulo maquinuiquilican nintlayacancauan in tlaniltocanih tlen chanchiuah Judea.  </div>
<div class='psalmlabel' id='AC12_0'> 12</div>
<div class='s'>Icmictiah in Jacobo uan ictzacuah in Pedro </div>
<div class='p'>
<span class="verse" id="AC12_1">1&#160;</span>Itich nonqueh tonalmeh in ueyitiquiuahqui Herodes opeu quintzacua siquin tlaniltocanih nic ocniquia quintlahyouiltis. </div>
<div class='m'>
<span class="verse" id="AC12_2">2&#160;</span>Otlanauatih macmictican ica espada in Jacobo, nicniu in Juan. </div>
<div class='m'>
<span class="verse" id="AC12_3">3&#160;</span>Oquitac nic non ocuilitaqueh in judíos, ica non noiuqui otlatitlan mactzitzquitin Pedro. Nin omochiu itich in iluitonalmeh ihcuac quicuah pan tlen amo icpia levadura. </div>
<div class='m'>
<span class="verse" id="AC12_4">4&#160;</span>Ihcuac octzitzquihqueh in Pedro, octzacuatoh uan oquintlalihqueh naui pantli soldadohten macpihpiacan, se pantli oquinpiaya naui soldadohten. In Herodes ocyoluih icteixpantis innauac in tocniuan ihcuac yopanoc in pascuahiluitl. </div>
<div class='m'>
<span class="verse" id="AC12_5">5&#160;</span>Uan ica non Pedro otzacutoya, pero in tlaniltocanih simi omotlatlautayah inauac Dios ipampa in Pedro. </div>
<div class='s'>Se iluicactlatitlantli icquixtia in Pedro campa tzacutoc </div>
<div class='p'>
<span class="verse" id="AC12_6">6&#160;</span>Ihcuac oualimostisquia in Herodes ocuicasquia Pedro icteixpantitiu innauac in tocniuan. Non youal Pedro ocochtoya intlahcoyan ome soldados, ihilpitoc intich ica ome cadenas, uan ocsiquin soldadohten otlapihpixtoyah caltenco campa otzacutoya. </div>
<div class='m'>
<span class="verse" id="AC12_7">7&#160;</span>Uan san ihcuac omonextih niiluicactlatitlancau in toTecotzin, uan campa in Pedro otzacutoya tlailiuis otlanes. In iluicactlatitlantli ocolinih in Pedro itich nipoxnacasco, oquihxitih, uan oquiluih: </div>
<div class='p'>—¡Xonmeutiuitzi! </div>
<div class='p'>Uan in cadenas tlen ica oilpitoya imaquichtlan ouitzqueh. </div>
<div class='m'>
<span class="verse" id="AC12_8">8&#160;</span>In iluicactlatitlantli oquiluih: </div>
<div class='p'>—Xonmotlahcoilpi uan xonmoticacti. </div>
<div class='p'>Pedro ohcon oquichiu, uan in iluicactlatitlantli oquiluih: </div>
<div class='p'>—Ixconaqui moololol uan xouiqui nouan. </div>
<div class='p'>
<span class="verse" id="AC12_9">9&#160;</span>Pedro oquis icuitlapan in iluicactlatitlantli, amo ocmatia max milauac noso amo tlen in iluicactlatitlantli occhiuaya. Yeh ocyoluaya san quihitztoc. </div>
<div class='m'>
<span class="verse" id="AC12_10">10&#160;</span>Oquinpanauihqueh se pantli tlen otlapihpixtoyah, uan satepan nocse pantli, uan oahsiqueh icah in caltentli de tipostli campa ya sequisa para itich in altipetl. Non caltentli isel omotlapoh. Onihninqueh hasta campa monamiquih in ohmeh, uan sanniman in iluicactlatitlantli acmo ompa ocatca, uan Pedro sa isel omocau. </div>
<div class='m'>
<span class="verse" id="AC12_11">11&#160;</span>Pedro yec yotlachix, uan oquihtoh: </div>
<div class='p'>—Axan quemah incahsicamati nic in toTecotzin ocualtitlan niiluicactlatitlancau manechquixtih imac Herodes, uan ohcon amo mamochiua tlen ocniquiah nechchiuilisqueh in judíos. </div>
<div class='p'>
<span class="verse" id="AC12_12">12&#160;</span>Ihcuac ocahsicamat nochi non, oyah ichan María, nimaman Juan, naquin noiuqui ictoocaayotiah Marcos. Miqueh ompa onichicautoyah octlatlautihtoyah Dios. </div>
<div class='m'>
<span class="verse" id="AC12_13">13&#160;</span>Ihcuac Pedro otlatihtiuih itich in caltentli den quiyautli, oquis onaltlachiato se tlaqueualichpocatl itoocaa Rode. </div>
<div class='m'>
<span class="verse" id="AC12_14">14&#160;</span>Ihcuac octencac yen Pedro, simi opac uan ica non amo octlatlapouilih, yeh omocuiptiquis tlahtic oquimiluito nochtin: </div>
<div class='p'>—Pedro catqui caltenco. </div>
<div class='p'>
<span class="verse" id="AC12_15">15&#160;</span>Uan yehuan oquiluihqueh: </div>
<div class='p'>—¡Teh acmo ityecyoltoc! </div>
<div class='p'>Yeh sipa uan ocsipa oquimiluaya, uan yehuan octouayah: </div>
<div class='p'>—Xa isqui yen iluicactlatitlantli naquin icpaleuia. </div>
<div class='p'>
<span class="verse" id="AC12_16">16&#160;</span>Pedro ocachi otlatihtiuaya. Ihcuac otlatlapohqueh uan oquixmatqueh yeh in Pedro, nochtin tlailiuis ocmotetzauihqueh. </div>
<div class='m'>
<span class="verse" id="AC12_17">17&#160;</span>Uan yeh ica nima oquintlacaualtih, uan oquinnonotz quenih in toTecotzin ocquixtih campa otzacutoya, uan oquimiluih: </div>
<div class='p'>—Ixconmatiltican in Jacobo uan nocsiquin tocniuan tlaniltocanih tlen omochiu. </div>
<div class='p'>Sanniman oquis uan oyah ocsican. </div>
<div class='p'>
<span class="verse" id="AC12_18">18&#160;</span>Ihcuac ya tlanestiuitz, nochtin soldadohten opeuqueh hasta queh nemiquih nic amo ocmatiah tlenoh opanoc iuan Pedro. </div>
<div class='m'>
<span class="verse" id="AC12_19">19&#160;</span>Herodes otlanauatih mactemocan in Pedro, pero amo ocahsiqueh. Ica non oquintlahtoltih in soldadohten, uan otlanauatih maquinmictican. Satepan Herodes oyah oquicau Judea uan ochanchiuato Cesarea. </div>
<div class='s'>Miqui in ueyitiquiuahqui Herodes </div>
<div class='p'>
<span class="verse" id="AC12_20">20&#160;</span>Ic ihcuacon Herodes ocualantoya inuan tlen chanchiuah Tiro uan Sidón. Ica non yehuan omotlahtolmacaqueh yasqueh inauac. Uan octlaxtlauihqueh Blasto nicalpixcau in Herodes maquintlahtoui inauac in Herodes, uan ohcon ocsipa mamoyecuica inuan. Ohcon occhiuqueh, nic tlen ochanchiuayah Tiro uan Sidón occouayah tlen iccuasqueh itich in tlalmeh campa tlanauatia Herodes. </div>
<div class='m'>
<span class="verse" id="AC12_21">21&#160;</span>Herodes octlalih se tonal mononotzas inuan. Itich non tonal Herodes ocmotlalilih nitiquiuahcayotilmah, uan omotlalih itich nitiquiuahcaicpal uan opeu quinnonotza. </div>
<div class='m'>
<span class="verse" id="AC12_22">22&#160;</span>Nochtin in tocniuan opeuqueh quihtouah chicauac: </div>
<div class='p'>—¡Quen tlahtohtoc yeh se dios, yeh amo se tlalticpactlacatl! </div>
<div class='p'>
<span class="verse" id="AC12_23">23&#160;</span>Sanniman ihcuacon, se iiluicactlatitlancau in toTecotzin oquichiu mamococo Herodes, nic amo ocuehcapantlalih nitoocaatzin Dios. Oihtichacalouac uan omic ohcon. </div>
<div class='p'>
<span class="verse" id="AC12_24">24&#160;</span>Pero nitlahtoltzin Dios ocachi omoxinaya uan omotematiltaya ic nouiyan. </div>
<div class='p'>
<span class="verse" id="AC12_25">25&#160;</span>Ihcuac Bernabé uan Saulo otlayeecohqueh tlen ic oyahqueh Jerusalén, oualmocuipqueh Antioquía, ocuicaqueh noiuqui in Juan, naquin noiuqui oquixmatiah quemeh Marcos.  </div>
<div class='psalmlabel' id='AC13_0'> 13</div>
<div class='s'>Bernabé uan Saulo yaueh tlanonotzatiueh </div>
<div class='p'>
<span class="verse" id="AC13_1">1&#160;</span>Ompa Antioquía iuan in tlaniltocanih opouiah siquin naquin octematiltayah tlahtol tlen ocsilayah de Dios uan siquin naquin tlamachtihqueh. Yehuan yen Bernabé, Simón naquin oquiluayah Tliltic, noiuqui in Lucio naquin poui Cirene, in Manaén naquin omoscaltih iuan gobernador Herodes, uan in Saulo. </div>
<div class='m'>
<span class="verse" id="AC13_2">2&#160;</span>Se tonal ihcuac onichicautoyah octlacachiutoyah Yehuatzin uan omosautoyah, in Espíritu Santo oquimiluih: </div>
<div class='p'>—Ixnechimonsicantlalilican Bernabé uan Saulo, inquinmactis macchiuacan in tiquitl tlen ica onquinnotz. </div>
<div class='p'>
<span class="verse" id="AC13_3">3&#160;</span>Satepan ihcuac yomosauqueh uan yoquinnochilihqueh Dios, impan oquintlalihqueh ninmauan, uan omonauatihqueh inuan. </div>
<div class='s'>In Pablo uan Bernabé yaueh Chipre </div>
<div class='p'>
<span class="verse" id="AC13_4">4&#160;</span>Yehuan omen oquintitlan in Espíritu Santo. Uan otimoqueh itich in altipetl Seleucia, uan ompa oyahqueh itich barco uan oahsitoh itich in ueyi tlalyaualol itoocaa Chipre. </div>
<div class='m'>
<span class="verse" id="AC13_5">5&#160;</span>Ihcuac oahsitoh itich in altipetl Salamina, ompa octematiltayah nitlahtoltzin Dios itich ninteotlanauatilcaluan in judíos. Uan noiuqui inuan oyaya Juan Marcos, yeh oquinmatlania. </div>
<div class='m'>
<span class="verse" id="AC13_6">6&#160;</span>Oixtlapalohqueh itich in ueyi tlalyaualol uan oahsitoh itich in altipetl Pafos. Ompa ocahsiqueh se naual judío itoocaa Barjesús, tlen octouaya mach icsilia tlahtol de Dios. </div>
<div class='m'>
<span class="verse" id="AC13_7">7&#160;</span>In naual ocyolchicauaya in gobernador Sergio Paulo, non tiquiuahqui ocatca se tlacatl tlaixmatqui. Yeh oquintlatitlanilih in Bernabé uan Saulo, nic ocniquia iccaquis nitlahtoltzin Dios. </div>
<div class='m'>
<span class="verse" id="AC13_8">8&#160;</span>Pero non naual Elimas (ohcon itoocaa itich griegohtlahtol) oquimixnamiquia, uan ocyehyecouaya icchiuas amo matlaniltoca in gobernador. </div>
<div class='m'>
<span class="verse" id="AC13_9">9&#160;</span>Ihcuacon Saulo, naquin noiuqui itoocaa Pablo, yolpiautoc ica in Espíritu Santo, occhicaucaixitac. </div>
<div class='m'>
<span class="verse" id="AC13_10">10&#160;</span>Uan oquiluih: </div>
<div class='p'>—¡Ueyi tlacahcayauani, iconeu in amocuali, moyolo tentoc ica amocualyotl, itecocolihcau in tlen yec! ¿Max amo queman itcauas itquihtlacos nichipaucaohtectzin Dios? </div>
<div class='m'>
<span class="verse" id="AC13_11">11&#160;</span>Ixmati axan, nimatzin in toTecotzin mitztlahyouiltis, uan itpopoyotis uan panos siqui tonal acmo itquitas nitlanes in tonaltzin. </div>
<div class='p'>San ihcuacon itich in Elimas oualah tlayouilotl, uan ocmatemouaya acah macmauilana nic opopoyotic. </div>
<div class='m'>
<span class="verse" id="AC13_12">12&#160;</span>Ihcuac in gobernador oquitac tlen omochiu otlaniltocac, uan tlailiuis ocmotetzauih nitlamachtilis in toTecotzin. </div>
<div class='s'>Pablo uan Bernabé ahsih itich in altipetl Antioquía tlen poui Pisidia </div>
<div class='p'>
<span class="verse" id="AC13_13">13&#160;</span>Pablo uan naquin iuan oyayah ompa Pafos otlehcoqueh itich se barco uan oahsitoh Perge, non altipetl poui itich in tlalmeh Panfilia. Ompa Juan Marcos oquincau uan omocuip Jerusalén. </div>
<div class='m'>
<span class="verse" id="AC13_14">14&#160;</span>Satepan oyahqueh de Perge uan oahsitoh Antioquía, non altipetl poui Pisidia. Itich in moseuilistonal ocalaqueh itich in teotlanauatilcali uan ompa omotlalihqueh. </div>
<div class='m'>
<span class="verse" id="AC13_15">15&#160;</span>Ihcuac yocamapoucah nitlanauatil Moisés uan nintlahcuilol in teotlanauatanih, in tlayacanqueh itich in teotlanauatilcali otlatitlanqueh maquimiluican: </div>
<div class='p'>—Tocniuantzitzin, tla itlah tlahtol nanconpiah tlen ica nanquimonyolchicauasqueh in tocniuan, xontlahtocan. </div>
<div class='p'>
<span class="verse" id="AC13_16">16&#160;</span>Pablo omosinquitz uan ica nima oquimahsicamatiltih masintlacaquican, oquimiluih: </div>
<div class='p'>—Ixconcaquican, namehuantzitzin israelitas, uan noiuqui namehuantzitzin aquihqueh namontlamouiliah inauactzinco Dios. </div>
<div class='m'>
<span class="verse" id="AC13_17">17&#160;</span>In Dios de Israel oquinpihpin in toyauehcautahuan, uan oquinmiquiltih in tochancaicniuan ihcuac ocatcah Egipto, uan ica nichicaualitzin oquinualquixtih ompa campa ocatcah. </div>
<div class='m'>
<span class="verse" id="AC13_18">18&#160;</span>Quemeh omepoual xiuitl oquinyolxicohtoya campa tlauaquilistlah. </div>
<div class='m'>
<span class="verse" id="AC13_19">19&#160;</span>Yehuatzin oquinpohpoloh naquin ochanchiuayah itich chicome tlalmeh nepa Canaán, uan in tlalmeh tlen inyohca ocatcah oquimaxcatih in tochancaicniuan. </div>
<div class='m'>
<span class="verse" id="AC13_20">20&#160;</span>Satepan quemeh naui ciento uan ome poual uan mahtlactli (450) xiuitl, Dios oquintlalilih tlayacanqueh tlayectlalanih hasta ihcuac ochanchiu in teotlanauatani Samuel. </div>
<div class='m'>
<span class="verse" id="AC13_21">21&#160;</span>Ihcuacon octlahtlanqueh se ueyitiquiuahqui, uan Dios oquinmactih in Saúl iconeu Cis, naquin ualeuani de Benjamín, uan yeh otlanauatih ome poual xiuitl. </div>
<div class='m'>
<span class="verse" id="AC13_22">22&#160;</span>Satepan Dios ocpatlac in Saúl uan octlalih in David mai ueyitiquiuahqui. Dios octematiltih de yeh, oquihtoh: “Onquitac nic in David, niconeu in Jesé,<a href='#FN17' epub:type='noteref' class='noteref'>*</a> yeh se tlacatl naquin inyoluilita, yeh icchiuas nochi notlaniquilis.” </div>
<div class='m'>
<span class="verse" id="AC13_23">23&#160;</span>Semeh in ualeuanih de David, yeh Yehuatzin Jesús, naquin Dios ocmotlalilih macmaquixti Israel, quemeh achtoh yomoyectencau. </div>
<div class='m'>
<span class="verse" id="AC13_24">24&#160;</span>Achtoh ihcuac Jesús youalmouicasquia, Juan oquimiluayah nochtin tlen chanchiuah Israel mamocuatequican, uan ohcon macnextican nic moyolcuipah inauactzinco Dios. </div>
<div class='m'>
<span class="verse" id="AC13_25">25&#160;</span>Uan ihcuac Juan yocyeecohtoya nitiquiu oquihtoh: “Neh amo yeh naquin namehuantzitzin nanconyoluiah. Pero nocuitlapan ualmouicatoc ocse tlacatzin naquin neh dion amo icnamiqui inticactohtomas.” </div>
<div class='p'>
<span class="verse" id="AC13_26">26&#160;</span>’Nocniuantzitzin ualeuanih de Abraham, uan nochi naquin namontlamouiliah inauactzinco Dios: ixconmatican, yen tehuan Dios otechualtitlanilih nin tlahtol tlen cualica temaquixtilistli. </div>
<div class='m'>
<span class="verse" id="AC13_27">27&#160;</span>Naquin chanchiuah Jerusalén uan nintiquiuahcauan amo ocahsicamatqueh aquih in Jesús, dion amo ocahsicamatqueh nintlahtol in teotlanauatanih tlen nochipa camapouah itich moseuilistonal. Ica non, ihcuac octemactihqueh Jesús itich in miquilistli, yehuan innohmah occhiuqueh tlen in teotlanauatanih yoquihtohcah achtoh. </div>
<div class='m'>
<span class="verse" id="AC13_28">28&#160;</span>Masqui amo ocahxilihqueh itlah tlahtlacol tlen icnamiqui miquilis, yehuan octlahtlanilihqueh in Pilato macmicti. </div>
<div class='m'>
<span class="verse" id="AC13_29">29&#160;</span>Satepan ihcuac yocchiuqueh nochi tlen itich Teotlahtolamatl oihcuiliutoya ohcon icpanos, octimouihqueh itich in cruz uan octlalihqueh itich se ticochtli. </div>
<div class='m'>
<span class="verse" id="AC13_30">30&#160;</span>Pero Dios ocyancuicayolitih itich miquilistli. </div>
<div class='m'>
<span class="verse" id="AC13_31">31&#160;</span>Oc miqueh tonalmeh Jesús oquinmonextilaya naquin iuan oualahqueh de Galilea uan iuan otlehcoqueh Jerusalén. Uan axan yehuan tlen oquitaqueh ictematiltiah innauac in tocniuan. </div>
<div class='p'>
<span class="verse" id="AC13_32">32&#160;</span>’Uan tehuan noiuqui itnamechonmatiltiah nin cuali tlahtol: Ixconmatican, tlen Dios omoyectencau innauac in toyauehcautahuan, </div>
<div class='m'>
<span class="verse" id="AC13_33">33&#160;</span>axan tonauac tehuan naquin itteconeuan yocmochiuilihtzinoh, nic oconyancuicayolitih Jesús. Ohcon quemeh ihcuiliutoc itich in Salmo ome: “Touatzin tonnoconeu; neh axan inmitzontiquiuahcatlalia.”<a href='#FN18' epub:type='noteref' class='noteref'>†</a> </div>
<div class='m'>
<span class="verse" id="AC13_34">34&#160;</span>Dios yoquihtohca itich in Teotlahtolamatl nic icyancuicayolitis itich miquilistli uan amo ihtlacauis nitlalnacayo. Ihquin oquihtoh: “Innamechonmactis in tlateochiualis tlen onmoyectencau inauac David.”<a href='#FN19' epub:type='noteref' class='noteref'>‡</a> </div>
<div class='m'>
<span class="verse" id="AC13_35">35&#160;</span>Ica non noiuqui itich ocse salmo quihtoua: “Amo itcomocauilis maihtlacaui nitlalnacayo moTlapihpincatzin.”<a href='#FN20' epub:type='noteref' class='noteref'>§</a> </div>
<div class='m'>
<span class="verse" id="AC13_36">36&#160;</span>Tlen milauac in David, satepan ihcuac yotlamatlan innauac nichancaicniuan, quemeh Dios ocmoniquiltihtzinoh, omic uan occauatoh campa nitahuan, uan nitlalnacayo oihtlacau. </div>
<div class='m'>
<span class="verse" id="AC13_37">37&#160;</span>Pero naquin Dios ocyancuicayolitih amo oihtlacau nitlalnacayo. </div>
<div class='m'>
<span class="verse" id="AC13_38">38&#160;</span>Ica non, nocniuantzitzin, ixconmatican, ica Yehuatzin Jesús Dios namechontiquiuia in tetlapohpoluilis de namotlahtlacol. </div>
<div class='m'>
<span class="verse" id="AC13_39">39&#160;</span>Ica nitlanauatil Moisés amo ouilic onanconahsiqueh in chipaualis. Pero axan, nochi naquin tlaniltoca inauac Jesús, Dios icsilia ya chipauac inauactzinco. </div>
<div class='m'>
<span class="verse" id="AC13_40">40&#160;</span>Cuali xonmotlatlatacan, amo yeh namopantzinco mochiua tlen oquihtohqueh in teotlanauatanih. Yehuan ihquin oquihtohqueh: </div>
<div class='q'>
<span class="verse" id="AC13_41">41&#160;</span>Ixquitacan, namehuan naquin nacuitzcah notlahtol, ixmotetzauican uan ixpohpoliuican, </div>
<div class='q'>nic neh, Dios, ya nicah inchiuas itich ninqueh tonalmeh se tlamantli, </div>
<div class='q'>se chiualis tlen namehuantzitzin amo uilis nanconniltocasqueh masqui acah manamechonahsicamatilti.<a href='#FN21' epub:type='noteref' class='noteref'>*</a> </div>
<div class='p'>
<span class="verse" id="AC13_42">42&#160;</span>Ihcuac Pablo uan Bernabé oquisqueh itich in teotlanauatilcali, [in tlen amo judíos] oquintlatlautihqueh maquinmachtican ica nin tlanonotztli ocsipa nepa chicueyi itich in moseuilistonal. </div>
<div class='m'>
<span class="verse" id="AC13_43">43&#160;</span>Ihcuac yoquisqueh itich in teotlanauatilcali, miqueh judíos uan miqueh naquin ocsilihqueh in tlaniltoquilistli judío uan ictlacamatih Dios, icuitlapan oyahqueh in Pablo uan Bernabé. In Pablo uan Bernabé oquinnonotzayah uan oquinyolchicauayah amo maccauacan moyolchicautosqueh itich nitetlasohitalitzin Dios. </div>
<div class='p'>
<span class="verse" id="AC13_44">44&#160;</span>Oualchicueyitic, itich moseuilistonal, mahsic nochtin yomonichicohtoyah in tocniuan tlen pouih Antioquía, occaquicoh nitlahtoltzin Dios. </div>
<div class='m'>
<span class="verse" id="AC13_45">45&#160;</span>Ihcuac in judíos oquimitaqueh quen omonichicohqueh miqueh tocniuan, temohtih oquinnixicolitaqueh, uan opeuqueh quixnamiquih tlen Pablo oquihtouaya uan pitzotic octeneuayah. </div>
<div class='m'>
<span class="verse" id="AC13_46">46&#160;</span>Ihcuacon Pablo uan Bernabé ica yolchicaualistli oquimiluihqueh: </div>
<div class='p'>—Namehuantzitzin omoniquia achtoh itnamechonnonotzasqueh nitlahtoltzin Dios, pero nic amo nanconniquih, uan nic ica namochiualis nanconnextiah amo icnamiqui namotich mapoui in yolilistli tlen ica in sintitl nochipa, ica non axan ittematiltitiueh in tlahtol tlen cualica temaquixtilistli yehyeh innauac naquin amo judíos. </div>
<div class='m'>
<span class="verse" id="AC13_47">47&#160;</span>Pues ihquin otechtiquitih in toTecotzin: </div>
<div class='q'>Onmitztlalih quemeh tlauil innauac naquin amo judíos, </div>
<div class='q'>uan ohcon ixquinuiquili notemaquixtilis hasta campa tlami in tlalticpactli.<a href='#FN22' epub:type='noteref' class='noteref'>†</a> </div>
<div class='p'>
<span class="verse" id="AC13_48">48&#160;</span>Ihcuac ohcon occaqueh, nochtin naquin amo judíos opaqueh uan oquihtouayah simi cuali nitlahtoltzin in toTecotzin. Uan otlaniltocaqueh nochtin naquin Dios yoquinpihpinca quinmactis in yolilistli tlen ica in sintitl nochipa. </div>
<div class='m'>
<span class="verse" id="AC13_49">49&#160;</span>Uan ohcon nitlahtoltzin toTecotzin omotematiltaya itich nochtin altipemeh tlen pouih itich non tlali. </div>
<div class='m'>
<span class="verse" id="AC13_50">50&#160;</span>Pero in judíos oquinmoyonihqueh siquin siuameh tlen octlacachiuayah Dios uan oquinuehcapanmatiah, uan oquinmoyonihqueh in tlayacanqueh itich non altipetl; oquintlahtolmacaqueh tlensaso maquinchiuilican in Pablo uan Bernabé uan maquintotocacan itich nonqueh tlalmeh. </div>
<div class='m'>
<span class="verse" id="AC13_51">51&#160;</span>Pablo uan Bernabé omoxotiutipeuqueh, uan ohcon octenextilihqueh amo cuali tlen icchiutoqueh nonqueh tocniuan,<a href='#FN23' epub:type='noteref' class='noteref'>‡</a> uan oyahqueh itich in altipetl Iconio. </div>
<div class='m'>
<span class="verse" id="AC13_52">52&#160;</span>In tlaniltocanih oyolpiyautoyah ica in Espíritu Santo uan sannoiuqui ica mic paquilistli.  </div>
<div class='psalmlabel' id='AC14_0'> 14</div>
<div class='s'>Pablo uan Bernabé ahsih Iconio </div>
<div class='p'>
<span class="verse" id="AC14_1">1&#160;</span>Itich in altipetl Iconio noiuqui ohcon Pablo uan Bernabé ocalaqueh itich in teotlanauatilcali judío. Uan quen otlahtohqueh miqueh otlaniltocaqueh, judíos uan amo judíos. </div>
<div class='m'>
<span class="verse" id="AC14_2">2&#160;</span>In judíos naquin amo otlaniltocaqueh oquinmoyonihqueh naquin amo judíos, uan oquintlahtolmacaqueh amo maquinyequitacan in tocniuan tlaniltocanih. </div>
<div class='m'>
<span class="verse" id="AC14_3">3&#160;</span>Masqui ohcon, Pablo uan Bernabé ompa omocauqueh miqueh tonalmeh, otlahtouayah ica mic yolchicaualistli, nic omoyolchicauayah inauac in toTecotzin. Uan Yehuatzin ica yehuan oquinchiuaya tetzauimeh uan nescayomeh, uan ohcon Yehuatzin octematiltaya nic milauac in tlahtol de nitetlasohitalitzin tlen yehuan oquinnonotzayah. </div>
<div class='m'>
<span class="verse" id="AC14_4">4&#160;</span>Uan in tocniuan tlen opouiah Iconio omoxixilohqueh: siquin oquinyequitayah in judíos uan ocsiquin yen teotlatitlanten. </div>
<div class='m'>
<span class="verse" id="AC14_5">5&#160;</span>Ihcuacon siquin judíos uan siqui tlen amo judíos omotlahtolsintilihqueh inuan in tiquiuahqueh quimixnamiquisqueh uan quintimictisqueh in teotlatitlanten. </div>
<div class='m'>
<span class="verse" id="AC14_6">6&#160;</span>Ihcuac Pablo uan Bernabé ocmatqueh non, oyahqueh campa in altipemeh Listra uan Derbe uan itich nocsiquin altipemeh tlen pouih Licaonia, </div>
<div class='m'>
<span class="verse" id="AC14_7">7&#160;</span>uan ompa noiuqui octematiltayah in tlahtol tlen cualica temaquixtilistli. </div>
<div class='s'>Itich in altipetl Listra icniquih ictimictisqueh in Pablo </div>
<div class='p'>
<span class="verse" id="AC14_8">8&#160;</span>Itich in altipetl Listra ompa ocatca se tlacatl uilanqui, amo queman ouilitoya nihnimi, nic ones uilanqui. </div>
<div class='m'>
<span class="verse" id="AC14_9">9&#160;</span>Nin tlacatl occactoya tlen Pablo oquihtouaya. Pablo oquixitac in tlacatl, uan oquitac nic icpia in tlaniltoquilistli tlen ica ouilisquia pahtis. </div>
<div class='m'>
<span class="verse" id="AC14_10">10&#160;</span>Pablo oquiluih chicauac: </div>
<div class='p'>—¡Xonmoquitzteua! </div>
<div class='p'>Ihcuacon in uilanqui sanniman omoquitzteutiquis uan opeu nihnimi. </div>
<div class='m'>
<span class="verse" id="AC14_11">11&#160;</span>In tocniuan itich non altipetl, ihcuac oquitaqueh tlen Pablo oquichiu, opeuqueh pohtzahtzih ica Licaoniahtlahtol: </div>
<div class='p'>—¡In dioses oualtimoqueh tonauac quemeh tlalticpactlacameh! </div>
<div class='p'>
<span class="verse" id="AC14_12">12&#160;</span>Yehuan ocyoluihqueh in Bernabé yen dios Zeus, uan Pablo yen dios Hermes, nic yehua naquin otlahtouaya.<a href='#FN24' epub:type='noteref' class='noteref'>*</a> </div>
<div class='m'>
<span class="verse" id="AC14_13">13&#160;</span>In teopixqui naquin otiquitia itich niteopan Zeus, tlen ocatca tlatenco itich non altipetl, oquinualicac cuacuehqueh xochicoscayohqueh, oquimehcotih itich nicalten in altipetl. Yeh iuan in tocniuan tlen opouiah itich non altipetl ocniquiah quintlacachiuasqueh in teotlatitlanten, ocniquiah quinmictilisqueh in cuacuehqueh uan quintlamanilisqueh. </div>
<div class='m'>
<span class="verse" id="AC14_14">14&#160;</span>Ihcuac in teotlatitlanten Bernabé uan Pablo ocmatqueh, octzayanqueh nintlaquen uan ohcon ocnextihqueh nic amo icyequitah non, uan omotlalohqueh intlahcoyan in tocniuan pohtzahtzitiueh: </div>
<div class='p'>
<span class="verse" id="AC14_15">15&#160;</span>—¡Tocniuantzitzin! ¿Tleca ohcon nanconchiuah? Tehuan sannoiuqui ittlalticpactlacameh quemeh namehuantzitzin. Uan otnamechonmatilticoh nin cuali tlahtol: ixconcauacan nochi nin tlen san nencah, uan xonmoyolcuipacan inauactzinco Dios naquin meuiltihticah, naquin oquichiu in iluicac, in tlalticpactli, in mar uan nochi tlen intich catqui. </div>
<div class='m'>
<span class="verse" id="AC14_16">16&#160;</span>Ya uehcau Yehuatzin oquincau in tocniuan tlen pouih itich nochtin tlalmeh amo judíos mayacan itich sehse imohui. </div>
<div class='m'>
<span class="verse" id="AC14_17">17&#160;</span>Masqui ohcon, Yehuatzin nochipa oquinnextilaya in tlalticpactlacameh aquih Yeh, ica in tlen cuali occhiuaya inpampa, pues oquinmactaya in quiyauitl tlen ica tlamochiua uan ohcon oquinmactaya mic tlen ica panosqueh uan yolpactosqueh. </div>
<div class='p'>
<span class="verse" id="AC14_18">18&#160;</span>Masqui Pablo uan Bernabé ohcon oquimiluihqueh, simi oueh oquincaualtihqueh amo maquintlamanilican ica in cuacuehqueh. </div>
<div class='p'>
<span class="verse" id="AC14_19">19&#160;</span>Ihcuacon oehcoqueh siquin judíos tlen pouih Antioquía uan siquin tlen pouih Iconio, uan yehuan oquintlayoluilispatlaqueh in tocniuan. Uan Pablo ocmacaqueh ica titl, uan ihcuac ocyoluihqueh yomic, ocuilantahqueh ocquixtihqueh quiyauac itich in altipetl. </div>
<div class='m'>
<span class="verse" id="AC14_20">20&#160;</span>Ihcuacon nochi in tlaniltocanih omonichicohqueh inauac in Pablo, uan yeh omoquitzteu uan ocsipa ocalac itich in altipetl. Oualimostic oquis itich non altipetl uan oyah iuan Bernabé, oyahqueh Derbe. </div>
<div class='p'>
<span class="verse" id="AC14_21">21&#160;</span>Octematiltihqueh in tlahtol tlen cualica temaquixtilistli ompa Derbe uan miqueh otlaniltocaqueh. Satepan ocsipa omocuipqueh Listra, Iconio, uan Antioquía. </div>
<div class='m'>
<span class="verse" id="AC14_22">22&#160;</span>Uan itich nonqueh altipemeh yehuan oquinyolchicauayah nochtin in tlaniltocanih, uan oquinnahnauatayah amo maccauacan in tlaniltoquilistli. Oquimiluihqueh nic moniqui sepanos itzalan mic tlapanolis achtoh de secalaquis campa motlanauatilia Dios. </div>
<div class='m'>
<span class="verse" id="AC14_23">23&#160;</span>Itich sehse altipetl campa omonichicouayah in tlaniltocanih oquintlalayah intlayacancauan, oquinnochilayah Dios, omosauayah, uan oquintemactayah imac in toTecotzin, naquin inauac otlaniltocaqueh. </div>
<div class='s'>Pablo uan Bernabé mocuipah Antioquía tlen poui Siria </div>
<div class='p'>
<span class="verse" id="AC14_24">24&#160;</span>Satepan opanoqueh itich in tlali Pisidia uan oahsiqueh itich in tlali Panfilia. </div>
<div class='m'>
<span class="verse" id="AC14_25">25&#160;</span>Octematiltihqueh in tlahtol tlen cualica temaquixtilistli itich in altipetl Perge, uan satepan otimoqueh Atalia. </div>
<div class='m'>
<span class="verse" id="AC14_26">26&#160;</span>De ompa otlehcoqueh itich barco uan oyahqueh Antioquía, campa achtoh in tlaniltocanih octlatlautihqueh Dios maquinmatlani itich non tiquitl tlen axan yoctlamichiuatoh. </div>
<div class='m'>
<span class="verse" id="AC14_27">27&#160;</span>Ihcuac oahsitoh oquinnichicohqueh in tlaniltocanih uan opeuqueh quinnonotzah nochi tlen Dios oquichiu ica yehuan, uan quenih Yehuatzin ocmochiuilihtzinoh mauilican matlaniltocacan noiuqui naquin amo judíos. </div>
<div class='m'>
<span class="verse" id="AC14_28">28&#160;</span>Uan in Pablo uan Bernabé omocauqueh miqueh tonalmeh inuan in tlaniltocanih.  </div>
<div class='psalmlabel' id='AC15_0'> 15</div>
<div class='s'>In tlanonotztli ica in judiohnescayotl </div>
<div class='p'>
<span class="verse" id="AC15_1">1&#160;</span>Ihcuacon siquin tlaniltocanih tlen pouih Judea oualahqueh Antioquía uan opeuqueh quinmachtiah in tlaniltocanih: </div>
<div class='p'>—Tla amo namonmojudiohnescayotiah quemeh otechcauilihteu Moisés, Dios amo uilis namechonmaquixtis. </div>
<div class='p'>
<span class="verse" id="AC15_2">2&#160;</span>Pablo uan Bernabé simi chicauac omotlahtolixnamiqueh inuan, ica tlen cualtemachtihtiueh. Ihcuacon in tlaniltocanih tlen pouih Antioquía oquinpihpinqueh in Pablo, Bernabé, uan ocsiquin tlaniltocanih tlen opouiah ompa, mayacan Jerusalén macyectlalitin nin tlamantli innauac in teotlatitlanten uan innauac nitlayacancauan in tlaniltocanih. </div>
<div class='p'>
<span class="verse" id="AC15_3">3&#160;</span>In tlaniltocanih tlen pouih Antioquía oquintitlanqueh, uan yehuan opanotiquisqueh Fenicia uan Samaria, uan ompa oquinnonotzqueh quenih omoyolcuipayah inauac Dios naquin amo judíos, uan ica non tlailiuis oyolpaquiah nochi in tlaniltocanih. </div>
<div class='p'>
<span class="verse" id="AC15_4">4&#160;</span>Ihcuac Pablo uan Bernabé oahsitoh Jerusalén, in tlaniltocanih uan in teotlatitlanten uan nintlayacancauan in tlaniltocanih ompa Jerusalén oquinsilihqueh, uan in Pablo uan Bernabé oquinnonotzqueh nochi tlen Dios oquichiu ica yehuan. </div>
<div class='m'>
<span class="verse" id="AC15_5">5&#160;</span>Pero siquin tlaniltocanih tlen pouih iuan in fariseos omoquitzteuqueh uan octohqueh: </div>
<div class='p'>—In tlaniltocanih tlen amo judíos moniqui mojudiohnescayotisqueh, uan sequinnauatis mactlacamatican nitlanauatil Moisés. </div>
<div class='p'>
<span class="verse" id="AC15_6">6&#160;</span>Ihcuacon omonichicohqueh in teotlatitlanten uan nintlayacancauan in tlaniltocanih ocmononotzqueh nin tlamantli. </div>
<div class='m'>
<span class="verse" id="AC15_7">7&#160;</span>Satepan ihcuac yomotlahtolixnamiqueh uehcau, omoquitzteu Pedro uan oquihtoh: </div>
<div class='p'>—Nocniuantzitzin, namehuantzitzin nanconmatoqueh nic Dios ya tlen tonal onechonpihpin tlatzalan de namehuantzitzin manquinmatilti naquin amo judíos in tlahtol tlen cualica temaquixtilistli, uan ohcon matlaniltocacan. </div>
<div class='m'>
<span class="verse" id="AC15_8">8&#160;</span>Uan Dios, naquin teyolohixmati, otechonnextilih nic yoquinsilih ihcuac oquinmactih in Espíritu Santo, sannoiuqui quemeh tehuan otechonmactih. </div>
<div class='m'>
<span class="verse" id="AC15_9">9&#160;</span>Yehuatzin amo otechonchicoitac tehuan dion yehuan, yehyeh oquinyolohchipau ica in tlaniltoquilistli. </div>
<div class='m'>
<span class="verse" id="AC15_10">10&#160;</span>Axan, ¿tleca nanconniquih nanconpahpanauisqueh tlen Dios yotechnextilih? ¿Tleca nanconniquih nanquimonquichpanoltisqueh tlen dion totahuan uan dion tehuan amo otxicohqueh? </div>
<div class='m'>
<span class="verse" id="AC15_11">11&#160;</span>¡Amo! Tla yeh tehuan itniltocah ittlamaquixtilten ica nitetlasohitalitzin in Tecotzin Jesús, sannoiuqui quemeh yehuan. </div>
<div class='p'>
<span class="verse" id="AC15_12">12&#160;</span>Ihcuacon nochtin tlen ompa ocatcah osintlacaqueh uan oquincaqueh in Bernabé uan Pablo quen oquinnonotzayah den tetzauimeh uan nescayomeh tlen Dios oquichiu ica yehuan innauac naquin amo judíos. </div>
<div class='m'>
<span class="verse" id="AC15_13">13&#160;</span>Ihcuac otlamitlahtohqueh, Jacobo<a href='#FN25' epub:type='noteref' class='noteref'>*</a> opeu tlahtoua, oquihtoh: </div>
<div class='p'>—Nocniuantzitzin, ixnechoncaquican. </div>
<div class='m'>
<span class="verse" id="AC15_14">14&#160;</span>Simón Pedro yotechnonotz quen Dios opeu quinsilia naquin amo judíos, uan ohcon intich yehuan naquin amo judíos quinpihpinas naquin mapouican iaxcatzitzin uan intich macuicacan nitoocaatzin. </div>
<div class='m'>
<span class="verse" id="AC15_15">15&#160;</span>Nin tlen yomochiu san se quisa iuan tlen yoctohcah in teotlanauatanih, ohcon quen ihcuiliutoc: </div>
<div class='q'>
<span class="verse" id="AC15_16">16&#160;</span>Satepan inualmocuipas </div>
<div class='q'>uan inyectlalis nical in David,<a href='#FN26' epub:type='noteref' class='noteref'>†</a> tlen uitztoc; </div>
<div class='q'>inyectlalis in cali, </div>
<div class='q'>uan ocsipa insinquitzas, </div>
<div class='q'>
<span class="verse" id="AC15_17">17&#160;</span>uan ohcon nochtin nocsiquin tocniuan mactemocan in Tecotzin, </div>
<div class='q'>nochi naquin amo judíos, naquin onquinnotz mapouican nouan. </div>
<div class='q'>
<span class="verse" id="AC15_18">18&#160;</span>Ohcon quihtoua in toTecotzin, naquin nepa yauehcau octematiltih nochi nin.<a href='#FN27' epub:type='noteref' class='noteref'>‡</a> </div>
<div class='p'>
<span class="verse" id="AC15_19">19&#160;</span>’Ica non neh intoua amo icnamiqui in tlen amo judíos naquin moyolcuipah inauactzinco Dios matquimohouehtican ica in judiohnescayotl uan ihmachtilistli judío. </div>
<div class='m'>
<span class="verse" id="AC15_20">20&#160;</span>San yeh nin matquimihcuiluilican: amo maccuacan tlen amo chipauac nic tlatemactil innauac tlen quinteneuah dioses, noiuqui amo pitzotic maaxtinimican ica nintlalnacayo, uan amo maccuacan nacatl iscalacqui dion istli. </div>
<div class='m'>
<span class="verse" id="AC15_21">21&#160;</span>Pues tlamilauca, yauehcau itich nochtin altipemeh cateh naquin ictematiltiah nitlanauatil Moisés uan moseuilistonaltica camapouah itich in teotlanauatilcali. </div>
<div class='s'>In amatl tlen quimihcuiluiliah naquin amo judíos </div>
<div class='p'>
<span class="verse" id="AC15_22">22&#160;</span>Ihcuacon in teotlatitlanten uan nintlayacancauan in tlaniltocanih, uan nochtin in tlaniltocanih, omotlahtolsintilihqueh quinpihpinasqueh siquin yehuan uan quintitlanisqueh Antioquía inuan in Pablo uan Bernabé. Oquinpihpinqueh yen Judas naquin noiuqui ictoocaayotiah Barsabás, uan Silas, yehuan noiuqui opouiah intlayacancauan in tlaniltocanih. </div>
<div class='m'>
<span class="verse" id="AC15_23">23&#160;</span>Uan inuan yehuan octitlanqueh nin amatl tlen oquimihcuiluilihqueh: </div>
<div class='p'>“Naquin ittlahcuilouah, in teotlatitlanten, nintlayacancauan in tlaniltocanih, uan namocniuantzitzin tlaniltocanih. Itnamechontlahpalouah namehuantzitzin tlaniltocanih naquin amo namonjudíos tlen namonpouih Antioquía, Siria uan Cilicia. </div>
<div class='m'>
<span class="verse" id="AC15_24">24&#160;</span>Otmatqueh nic siquin tlen touan pouih omoyahyacanqueh onamechonmohsiuitoh uan onamechonyolpahsolotoh ica nintlahtol, [onamechontiquititoh xonmojudiohnescayotican uan ixcontlacamatican nitlanauatil Moisés]. Tehuan amo otquintitlanqueh. </div>
<div class='m'>
<span class="verse" id="AC15_25">25&#160;</span>Uan ica non nochtin otmotlahtolsintilihqueh otquinpihpinqueh siquin tocniuan tlacameh, uan yehuan itquintitlanih namonauactzinco sansican iuan totlasohicniuan Bernabé uan Pablo, </div>
<div class='m'>
<span class="verse" id="AC15_26">26&#160;</span>naquin yoctlalihqueh ninyolilis ictematiltiah nitoocaatzin in toTecotzin Jesucristo. </div>
<div class='m'>
<span class="verse" id="AC15_27">27&#160;</span>Uan ohcon itnamechontitlaniliah Judas uan Silas, yehuan sannoiuqui namechonmatiltisqueh nochi tlen itnamechonihcuiluiliah. </div>
<div class='m'>
<span class="verse" id="AC15_28">28&#160;</span>Ohcon ocyequitac in Espíritu Santo uan in tehuan, amo itnamechontlamemeltisqueh ixconchiuacan itlah ocsiqui, tlamo sayeh nin tlen moniqui: </div>
<div class='m'>
<span class="verse" id="AC15_29">29&#160;</span>Amo ixconcuacan tlen tlatemactil innauac tlen quinteneuah dioses, amo ixconcuacan istli dion nacatl iscalacqui, noiuqui amo pitzotic xonaxtinimican ica namotlalnacayo. Tla nochi nin nancontlacamatih, cuali tlen nanconchiuasqueh. Xonican cuali.” </div>
<div class='p'>
<span class="verse" id="AC15_30">30&#160;</span>Naquin oquintitlanqueh omonauatihqueh uan oyahqueh Antioquía, uan ompa oquinnichicohqueh in tlaniltocanih uan oquinmactihqueh in amatl. </div>
<div class='m'>
<span class="verse" id="AC15_31">31&#160;</span>Ihcuac ocamapouqueh simi oyolpaqueh, nic omoyolchicauqueh ica non tlahtol. </div>
<div class='m'>
<span class="verse" id="AC15_32">32&#160;</span>Judas uan Silas, nic yehuan octematiltayah tlahtol tlen icsiliah de Dios, ica mic tlahtol oquinyolchicauqueh in tlaniltocanih, uan ohcon occhiuqueh mayequihcatocan itich nintlaniltoquilis. </div>
<div class='m'>
<span class="verse" id="AC15_33">33&#160;</span>Ompa omocauqueh siqui tonalmeh, uan satepan in tlaniltocanih ica tlateochiualistli oquinnauatihqueh, uan ohcon omocuipqueh innauac naquin oquintitlanqueh. </div>
<div class='m'>
<span class="verse" id="AC15_34">34&#160;</span>[Pero in Silas oc oquinic mocauas Antioquía.] </div>
<div class='m'>
<span class="verse" id="AC15_35">35&#160;</span>Pablo uan Bernabé omocauqueh Antioquía. Ompa inuan miqueh ocsiquin otlamachtayah ica nitlahtoltzin in toTecotzin uan octematiltayah in tlahtol tlen cualica temaquixtilistli. </div>
<div class='s'>Pablo yaui ya ic opa innauac tlen amo judíos </div>
<div class='p'>
<span class="verse" id="AC15_36">36&#160;</span>Satepan ihcuac yopanoqueh siqui tonalmeh, Pablo oquiluih in Bernabé: </div>
<div class='p'>—Matmocuipacan ocsipa, matquintlahpalotin in tocniuan tlaniltocanih itich nochtin in altipemeh campa otquinmatiltitoh nitlahtoltzin toTecotzin, matquinmatitin quenih cateh. </div>
<div class='p'>
<span class="verse" id="AC15_37">37&#160;</span>Bernabé ocniquia macuicacan in Juan naquin noiuqui ictoocaayotiah Marcos. </div>
<div class='m'>
<span class="verse" id="AC15_38">38&#160;</span>Pero Pablo amo oquinic inuan mayaui, nic yeh oquincauteu ihcuac ocatcah Panfilia, uan acmo inuan oyah osepantiquitqueh. </div>
<div class='m'>
<span class="verse" id="AC15_39">39&#160;</span>Simi amo omotlahtolahsicamatqueh, ica non omoxixilohqueh. Bernabé ocuicac Marcos uan ooneuqueh itich barco, oyahqueh itich in ueyi tlalyaualol Chipre. </div>
<div class='m'>
<span class="verse" id="AC15_40">40&#160;</span>Pablo ocpihpin yen Silas. In tocniuan tlaniltocanih oquintemactihqueh imac Dios maquinmatlani, uan oyahqueh. </div>
<div class='m'>
<span class="verse" id="AC15_41">41&#160;</span>Opanoqueh ic icah in altipemeh tlen pouih Siria uan Cilicia, oquintlaniltoquilischicauayah in tlaniltocanih.  </div>
<div class='psalmlabel' id='AC16_0'> 16</div>
<div class='s'>Timoteo quinmoiuantia Pablo uan Silas </div>
<div class='p'>
<span class="verse" id="AC16_1">1&#160;</span>Pablo oahsito Derbe uan satepan Listra. Ompa ocatca se tlaniltocani itoocaa Timoteo, iconeu se siuatzintli judía tlaniltocani, pero nipapan griego. </div>
<div class='m'>
<span class="verse" id="AC16_2">2&#160;</span>In tlaniltocanih naquin pouih Listra uan Iconio otlahtouayah yec ica yeh. </div>
<div class='m'>
<span class="verse" id="AC16_3">3&#160;</span>Pablo oquinic icuicas in Timoteo, uan oquichiu mamojudiohnescayoti, ohcon oquichiu nic amo oquinic mamohsiuican in judíos tlen chanchiuah itich nonqueh tlalmeh, pues nochtin ocmatiah nic nipapan amo judío. </div>
<div class='m'>
<span class="verse" id="AC16_4">4&#160;</span>Itich nochtin in altipemeh canic opanotayah, oquinmatiltayah in tlaniltocanih tlen in teotlatitlanten uan nintlayacancauan in tlaniltocanih tlen pouih Jerusalén quinnahnauatiah macchiuacan. </div>
<div class='m'>
<span class="verse" id="AC16_5">5&#160;</span>Uan ohcon in tlaniltocanih itich in altipemeh omochicauayah itich in tlaniltoquilis, uan mostlah omiquixtayah ocachi. </div>
<div class='s'>Pablo itich nitlachialis quita se tlacatl tlen poui Macedonia </div>
<div class='p'>
<span class="verse" id="AC16_6">6&#160;</span>In Espíritu Santo amo oquincau mactematiltican in tlahtol tlen cualica temaquixtilistli itich in altipemeh tlen pouih Asia, ica non opanoqueh ic Frigia uan Galacia. </div>
<div class='m'>
<span class="verse" id="AC16_7">7&#160;</span>Ihcuac oahsitoh campa monamiquih in tlalmeh Misia uan Bitinia, yehuan ocniqueh calaquisqueh itich in tlali Bitinia, pero niEspíritu in Jesús amo oquincau. </div>
<div class='m'>
<span class="verse" id="AC16_8">8&#160;</span>San opanoqueh ic Misia, uan otimoqueh itich in altipetl Troas. </div>
<div class='m'>
<span class="verse" id="AC16_9">9&#160;</span>Non youal Pablo itich nitlachialis oquitac se tlacatl tlen poui itich in tlali Macedonia, ompa oihcatoya uan octlatlautaya: “Xonpano Macedonia uan ixtechonmatlani.” </div>
<div class='m'>
<span class="verse" id="AC16_10">10&#160;</span>Ihcuac oquitac non, sanniman otmochihchiuqueh tiasqueh Macedonia, pues yec otmatqueh nic Dios techonnotztoc ompa matquinmatiltitin in tlahtol tlen cualica temaquixtilistli. </div>
<div class='s'>Pablo uan Silas ahsih Filipos </div>
<div class='p'>
<span class="verse" id="AC16_11">11&#160;</span>De Troas ottlamilauqueh otyahqueh itich barco uan otahsiqueh itich in tlalyaualol Samotracia, uan oualimostic otyahqueh icah in altipetl Neápolis. </div>
<div class='m'>
<span class="verse" id="AC16_12">12&#160;</span>Satepan otxonihnintahqueh otyahqueh Filipos, se ueyi altipetl tlen poui itich in tlali Macedonia, ompa ochanchiuayah miqueh romanos. Uan ompa otmocauqueh quesqui tonal. </div>
<div class='m'>
<span class="verse" id="AC16_13">13&#160;</span>Itich moseuilistonal otquisqueh itich in altipetl, uan otyahqueh itenco ueyatl campa otyoluihqueh in judíos ompa icmonochiliah Dios. Ompa otmotlalihqueh uan otpeuqueh itquinmatiltiah in tlahtol tlen cualica temaquixtilistli, siqui siuameh tlen ompa yomonichicohcah. </div>
<div class='m'>
<span class="verse" id="AC16_14">14&#160;</span>Semeh yehuan naquin ompa otlacactoyah yeh se siuatzintli itoocaa Lidia, ocnamacaya cuahcual cuali tilmahtli chicauac chichiltic,<a href='#FN28' epub:type='noteref' class='noteref'>*</a> yeh otlacat itich in altipetl Tiatira. Yeh octlacachiuaya Dios, uan in toTecotzin ocyolohtlapoh macyeccaqui tlen Pablo oquihtouaya. </div>
<div class='m'>
<span class="verse" id="AC16_15">15&#160;</span>Yeh uan nichanehcauan omocuatequihqueh, uan ihcuacon otechtlatlautih: </div>
<div class='p'>—Tla namehuantzitzin nanconitah milauac intlaniltoca inauactzinco in toTecotzin, xouiquih uan xonmotepaluican nocalihtic. </div>
<div class='p'>Uan otechchiualtih matmocauacan ichan. </div>
<div class='s'>In Pablo uan Silas quintzacuah </div>
<div class='p'>
<span class="verse" id="AC16_16">16&#160;</span>Se tonal ihcuac otyayah campa in judíos icmonochiliah Dios, otnamiqueh se ichpocatl tlen ocpiaya amocuali ehecatl, uan non ehecatl occhiuaya mai tlamatqui. Uan ica non nitecouan octlaniah mic tomin. </div>
<div class='m'>
<span class="verse" id="AC16_17">17&#160;</span>Nin ichpocatl icuitlapan oyaya in Pablo uan tehuan, uan chicauac oquihtouaya: </div>
<div class='p'>—Ninqueh tlacameh, yehuan itiquitcauan Dios ueyihcatzintli, uan namechonmatiltiah in ohtli den temaquixtilistli. </div>
<div class='p'>
<span class="verse" id="AC16_18">18&#160;</span>Ohcon oquichiu miqueh tonalmeh, uan oehcoc tonal ihcuac Pablo yocyolmohsiuih. Omocuip icah in ichpocatl uan oquiluih in amocuali ehecatl: </div>
<div class='p'>—Ica nitoocaatzin Jesucristo inmitziluia: ixquisa ixcaua in ichpocatl. </div>
<div class='p'>Uan sanniman in amocuali ehecatl oquis. </div>
<div class='p'>
<span class="verse" id="AC16_19">19&#160;</span>Pero ihcuac nitecouan in ichpocatl oquitaqueh acmo ouilisquiah ictlanisqueh tomin ica nitiquiu in ichpocatl, oquintzitzquihqueh in Pablo uan Silas uan oquinuilantahqueh oquimahxititoh itlahcoyan in altipetl, innauac in tiquiuahqueh. </div>
<div class='m'>
<span class="verse" id="AC16_20">20&#160;</span>Oquintemactitoh imac in tiquiuahqueh uan ihquin octeiluihqueh: </div>
<div class='p'>—Ninqueh tlacameh judíos, quinpahsolohtinimih in tocniuan. </div>
<div class='m'>
<span class="verse" id="AC16_21">21&#160;</span>Ictemachtiah chiualistli tlen in totlanauatil amo techcauilia itsilisqueh uan itchiuasqueh, pues tehuan itromanos. </div>
<div class='p'>
<span class="verse" id="AC16_22">22&#160;</span>Ihcuacon nochi in altipetl sansipa impan omocuipqueh in Pablo uan Silas, uan in tiquiuahqueh oquintiquitihqueh maquintzayanilican nintilmah uan maquintlacotimacan. </div>
<div class='m'>
<span class="verse" id="AC16_23">23&#160;</span>Satepan ihcuac simi yoquintlacotinqueh, oquintzacuatoh, uan octiquitihqueh in tlayacanqui den cárcel cuali maquintzacua. </div>
<div class='m'>
<span class="verse" id="AC16_24">24&#160;</span>Ihcuac ohcon octiquitihqueh, yeh oquincalaquih campa ocachi tlahtic, oquinxocalaquih itich se pouitl tilaxtic itoocaa cepo nic amo ocniquia macholocan. </div>
<div class='s'>Dios quinmatlani in Pablo uan Silas campa tzacutoqueh </div>
<div class='p'>
<span class="verse" id="AC16_25">25&#160;</span>Quemeh tlahcoyouac, Pablo uan Silas ocmonochilihtoyah Dios uan ocuicatayah Dios, uan nocsiquin naquin ompa otzacutoyah oquincaquiah. </div>
<div class='m'>
<span class="verse" id="AC16_26">26&#160;</span>San ihcuac otlalolintiquis chicauac, uan omotzihtziloh chicauac campa otzacutoyah, uan niman omotlapohqueh nochtin in caltemeh, uan nochtin naquin ompa otzacutoyah nincadenas otohtonqueh. </div>
<div class='m'>
<span class="verse" id="AC16_27">27&#160;</span>In tlayacanqui den cárcel otlachix, uan ihcuac oquitac tlatlapohtoc, ocquixtih niespada uan ica yomomictisquia, ocyoluih tlen ompa otzacutoyah yocholohqueh. </div>
<div class='m'>
<span class="verse" id="AC16_28">28&#160;</span>Ihcuacon Pablo octzahtzilih: </div>
<div class='p'>—¡Amo tlen ixconmochiuili; nochtin nican itcateh! </div>
<div class='p'>
<span class="verse" id="AC16_29">29&#160;</span>Sanniman non tlacatl octlahtlan se tlauil uan ocalactiuitz, ouiuiyocataya uan omotlancuaquitz imicxitlan in Pablo uan Silas. </div>
<div class='m'>
<span class="verse" id="AC16_30">30&#160;</span>Oquinquixtih quiyauac uan oquimiluih: </div>
<div class='p'>—Nocniuantzitzin, ¿tlenoh moniqui inchiuas uan ohcon nisqui intlamaquixtil? </div>
<div class='p'>
<span class="verse" id="AC16_31">31&#160;</span>Yehuan oquiluihqueh: </div>
<div class='p'>—Xontlaniltoca inauac in toTecotzin Jesucristo, uan ohcon tonisqui tontlamaquixtil, touatzin uan nochtin mochanehcauantzitzin. </div>
<div class='p'>
<span class="verse" id="AC16_32">32&#160;</span>Uan oquinnonotzqueh nitlahtoltzin in toTecotzin yeh uan nochtin tlen ochanchiuayah ichan. </div>
<div class='m'>
<span class="verse" id="AC16_33">33&#160;</span>Uan ipan non hora youac in tlayacanqui den cárcel oquinpacac campa tlacohcocolten. Uan omocuatequih yeh inuan nochtin nichanehcauan. </div>
<div class='m'>
<span class="verse" id="AC16_34">34&#160;</span>Satepan oquinuicac ichan uan oquintlamacac, uan tlailiuis oyolpaqueh yeh uan nichanehcauan nic otlaniltocaqueh inauactzinco Dios. </div>
<div class='p'>
<span class="verse" id="AC16_35">35&#160;</span>Ihcuac otlanes in tiquiuahqueh oquintitlanqueh nintlaqueualuan, macnauatitin in tlayacanqui den cárcel maquincahcaua in Pablo uan Silas. </div>
<div class='m'>
<span class="verse" id="AC16_36">36&#160;</span>In tlayacanqui den cárcel oquiluih in Pablo: </div>
<div class='p'>—Nintlaqueualuan in tiquiuahqueh onechnauaticoh mannamechoncahcaua. Ica non xonquisacan uan xonyacan ica cualtzin. </div>
<div class='p'>
<span class="verse" id="AC16_37">37&#160;</span>Pero Pablo oquinnanquilih in tlaqueualten: </div>
<div class='p'>—Tehuan itromanos uan yeh otechtlacotinqueh imixpan nochi in tocniuan uan otechtzacuqueh masqui amo achtoh otechtlahtoltihqueh. ¿Uan axan icniquih san ichtaca techcahcauasqueh? ¡Ohcon amo! Yehuan innohmah mauiquih uan matechquixtiquih. </div>
<div class='p'>
<span class="verse" id="AC16_38">38&#160;</span>In tlaqueualten oquimiluitoh in tiquiuahqueh tlen oquihtohqueh in Pablo uan Silas, uan in tiquiuahqueh omomohtihqueh ihcuac occaqueh nic yehuan romanos. </div>
<div class='m'>
<span class="verse" id="AC16_39">39&#160;</span>In tiquiuahqueh oyahqueh omotlapohpoluitoh innauac in Pablo uan Silas. Oquinquixtihqueh uan oquintlatlautihqueh mayacan de non altipetl. </div>
<div class='m'>
<span class="verse" id="AC16_40">40&#160;</span>Pablo uan Silas, ihcuac oquisqueh campa otzacutoyah, oyahqueh ichan Lidia, oquimitatoh ompa in tlaniltocanih uan oquintlaniltoquilischicauqueh, uan oyahqueh.  </div>
<div class='psalmlabel' id='AC17_0'> 17</div>
<div class='s'>Mopahsolouah in tocniuan itich in ueyi altipetl Tesalónica </div>
<div class='p'>
<span class="verse" id="AC17_1">1&#160;</span>Opanoqueh ic Anfípolis uan Apolonia, uan oahsitoh itich in ueyi altipetl Tesalónica. Ompa in judíos ocpiayah se teotlanauatilcali. </div>
<div class='m'>
<span class="verse" id="AC17_2">2&#160;</span>Pablo oquichiu quemeh ya momati nochipa, oyah itich in teotlanauatilcali. Uan ipan yeyi moseuilistonal omononotzaya inuan, ica tlen ihcuiliutoc itich in Teotlahtolamatl. </div>
<div class='m'>
<span class="verse" id="AC17_3">3&#160;</span>Oquinyecahsicamatiltaya uan oquinnextilaya ica in Teotlahtolamatl nic uilica ocpanosquia tlahyouilistli in Cristo Temaquixtani uan yancuicayolis itich miquilistli. Oquimiluaya: </div>
<div class='p'>—Nin Jesús naquin neh innamechonmatiltia, yehua in Cristo Temaquixtani. </div>
<div class='p'>
<span class="verse" id="AC17_4">4&#160;</span>Siqui judíos otlaniltocaqueh uan omonilohqueh inuan in Pablo uan Silas. Sannoiuqui ohcon occhiuqueh miqueh griegos naquin octlacachiuayah Dios uan miqueh siuameh naquin oquinueyihcamatiah. </div>
<div class='m'>
<span class="verse" id="AC17_5">5&#160;</span>Uan ica non in judíos tlen amo otlaniltocaqueh inauac Jesús onixicolcalaqueh, uan oquinnichicohqueh siqui tlacameh tlatziuqueh amo cualimeh tlen ic ompa oninintinimiah, uan inuan oquinmoyonihqueh nochtin in tocniuan itich non altipetl. Satepan ocalaqueh icalihtic in Jasón, oquintemohtayah in Pablo uan Silas, oquintzitzquisquiah uan oquintemactisquiah imac in tiquiuahqueh. </div>
<div class='m'>
<span class="verse" id="AC17_6">6&#160;</span>Uan nic amo oquimahsiqueh, ocuilantahqueh in Jasón inuan ocsiquin tlaniltocanih, oquimahxitihqueh innauac in tiquiuahqueh, opohtzahtzitayah: </div>
<div class='p'>—Ninqueh tlacameh, tlen yoquinpahsolohqueh ic nouiyan nochtin in tlalticpactlacameh, noiuqui oehcoqueh nican, </div>
<div class='m'>
<span class="verse" id="AC17_7">7&#160;</span>uan Jasón oquinsilih ichan. Nochtin yehuan amo ictlacamatih nitlanauatil in César ueyitiquiuahtlayacanqui, quihtouah cah ocse ueyitiquiuahqui, itoocaa Jesús. </div>
<div class='p'>
<span class="verse" id="AC17_8">8&#160;</span>Ihcuac occaqueh non, oualmahcocu nochi in altipetl uan in tiquiuahqueh. </div>
<div class='m'>
<span class="verse" id="AC17_9">9&#160;</span>Pero ihcuac Jasón uan nocsiquin tocniuan octlaxtlauqueh in tomin tlen in tiquiuahqueh oquinniquilihqueh, oquincahcauqueh. </div>
<div class='s'>Pablo uan Silas yaueh itich in altipetl Berea </div>
<div class='p'>
<span class="verse" id="AC17_10">10&#160;</span>Ihcuac yotlayouac, in tlaniltocanih sanniman oquinchiualtihqueh in Pablo uan Silas mayacan itich in altipetl Berea. Ihcuac ompa oahsitoh, ocalaqueh itich in teotlanauatilcali den judíos. </div>
<div class='m'>
<span class="verse" id="AC17_11">11&#160;</span>Ninqueh judíos ocachi cualmeh coconeh uan amo quemeh tlen ochanchiuayah Tesalónica, pues ica paquilistli ocsilihqueh in tlahtol tlen cualica temaquixtilistli. Mostlah octlatemolayah in Teotlahtolamatl nic ocniquiah ohcon quitasqueh max milauac tlen oquimiluaya Pablo. </div>
<div class='m'>
<span class="verse" id="AC17_12">12&#160;</span>Uan ohcon miqueh judíos otlaniltocaqueh, uan noiuqui otlaniltocaqueh miqueh griegos, mayeh siuameh tlen quinueyihcamatih uan miqueh tlacameh. </div>
<div class='m'>
<span class="verse" id="AC17_13">13&#160;</span>Ihcuac in judíos naquin pouih Tesalónica ocmatqueh nic Pablo noiuqui octematiltaya nitlahtoltzin Dios ompa Berea, yehuan ompa oyahqueh, uan ompa noiuqui ocmoyonihqueh nochi in altipetl uan oquinpahsolohqueh. </div>
<div class='m'>
<span class="verse" id="AC17_14">14&#160;</span>In tlaniltocanih sanniman octitlanqueh in Pablo mayaui canic in mar. Silas uan Timoteo oc ompa omocauqueh Berea. </div>
<div class='m'>
<span class="verse" id="AC17_15">15&#160;</span>Naquin iuan oyayah in Pablo ocuicaqueh itich in ueyi altipetl Atenas. Ompa oquinualtlahtoltlatoctih maquiluican in Silas uan Timoteo ihsiuca mayacan macahsitin. </div>
<div class='s'>Pablo itich in ueyi altipetl Atenas </div>
<div class='p'>
<span class="verse" id="AC17_16">16&#160;</span>Ihcuac Pablo oquinchixtoya in Silas uan Timoteo ompa Atenas, oyolcualania nic oquitac non altipetl omotemacaya quintlacachiuah miqueh dioses. </div>
<div class='m'>
<span class="verse" id="AC17_17">17&#160;</span>Uan ohcon Pablo itich in teotlanauatilcali omononotzaya iuan judíos uan ocsiquin naquin octlacachiuayah Dios, uan noiuqui mostlah omononotzaya iuan naquin oahsiah tlahcoyan itich in ueyi altipetl. </div>
<div class='m'>
<span class="verse" id="AC17_18">18&#160;</span>Noiuqui siquin cuahcual tlaixmatqueh den tlayoluilis tlen ictoocaayotiah epicúreo uan ocse tlen ictoocaayotiah estoico, opeuqueh iuan mononotzah. Siqui oquihtouayah: </div>
<div class='p'>—¿Tlenoh icniqui techiluis nin tlatlahtouani mosinani? </div>
<div class='p'>Uan ocsiquin octouayah: </div>
<div class='p'>—Nesi quinteixmatiltihtinimi dioses tlen pouih ocsican. </div>
<div class='p'>Yehuan yeh non oquihtouayah nic in Pablo octenonotzaya in tlahtol tlen cualica temaquixtilistli tlen ictematiltia de Jesús uan den yancuicayolilistli. </div>
<div class='m'>
<span class="verse" id="AC17_19">19&#160;</span>Ocuicaqueh itich in Areópago<a href='#FN29' epub:type='noteref' class='noteref'>*</a> campa monichicouah, uan octlahtlanihqueh: </div>
<div class='p'>—¿Uilis itmatisqueh tlenoh nin yancuic tlamachtilistli tlen touatzin ittechonualiquilia? </div>
<div class='m'>
<span class="verse" id="AC17_20">20&#160;</span>Pues ittechonnonotza tlen amo itquixmatih, uan itniquih itmatisqueh tlenoh ictosniqui. </div>
<div class='p'>
<span class="verse" id="AC17_21">21&#160;</span>Ohcon oquiluihqueh nic nochtin in tlacameh tlen pouih Atenas, uan noiuqui naquin ompa ochanchiuacoh tlen oualahqueh uehca, amitlah ocse oquintiquipachouaya, tlamo san iccaquisqueh uan icmononotzasqueh tlensa yancuic tlamachtilistli. </div>
<div class='p'>
<span class="verse" id="AC17_22">22&#160;</span>Ihcuacon Pablo omoquitzteu imixpan in tocniuan tlen pouih itich in Areópago, uan oquihtoh: </div>
<div class='p'>—Tlacameh tlen namonpouih Atenas, inquita namehuantzitzin simi nanmotemacah itlah nancontlacachiuasqueh. </div>
<div class='m'>
<span class="verse" id="AC17_23">23&#160;</span>Ohcon intoua nic ihcuac ontlahtlachixtinimia itich nin altipetl onquimitac namoaltares. Oncahsic ompa se altar tlen itich ihcuiliutoc ninqueh tlahtolten: “Nin iyohca in Dios naquin amo itquixmatih.” Uan axan, nin Dios naquin namehuantzitzin nancontlacachiuah uan amo nanconixmatih, de Yehuatzin innamechonnonotzas. </div>
<div class='p'>
<span class="verse" id="AC17_24">24&#160;</span>’In Dios naquin oquichiu in tlalticpactli uan nochi tlamantli tlen itich catqui, Yehuatzin yehua teTeco itich in iluicac uan tlalticpactli. Amo chanchiua itich teopantli tlen quinchiuah in tlacameh, </div>
<div class='m'>
<span class="verse" id="AC17_25">25&#160;</span>uan amitlah moniqui macchiuacan in tlacameh ipampa Yehuatzin, quemeh oisquia Yehuatzin itlah icpoloua. Iixcoyan Yehuatzin techonmactia itnochtinten in toyolilis, in toihyoyo uan nochi tlensa. </div>
<div class='p'>
<span class="verse" id="AC17_26">26&#160;</span>’Uan Yehuatzin oquichiu itich san se tlacatl ompa maualeuacan nochi pantli tocniuan, tlen machanchiuacan itich nochi in tlalticpactli. Sehse pantli tocniuan oquinmactih san canih chanchiuasqueh uan quemanian chanchiuasqueh. </div>
<div class='m'>
<span class="verse" id="AC17_27">27&#160;</span>Ohcon ocmochiuilihtzinoh nic ocmoniquiltih mactemocan Yehuatzin Dios, masqui san macmatemocan, macahsican. Tlamilauca Yehuatzin amo uehca catqui de sehsemeh tehuan. </div>
<div class='m'>
<span class="verse" id="AC17_28">28&#160;</span>Ica nichicaualis Yehuatzin ityoltoqueh, itmoliniah uan itcateh, ohcon quemeh semeh namotlaixmatcauan oquihtoh: “Tehuan itualeuah itich Yehuatzin.” </div>
<div class='m'>
<span class="verse" id="AC17_29">29&#160;</span>Nic itualeuah itich Dios, amo matyoluican Dios queh se dios tlen tlacameh mauilih quinchiuah ica oro noso ica plata, noso ica titl quemeh yehuan icyoluiah ameh. </div>
<div class='m'>
<span class="verse" id="AC17_30">30&#160;</span>Dios oquixpanauih nonqueh tonalten ihcuac in tlacameh oixpoliutoyah, uan axan Yehuatzin quinnauatia nochi in tocniuan itich nochi in tlalticpactli mamoyolcuipacan inauactzinco. </div>
<div class='m'>
<span class="verse" id="AC17_31">31&#160;</span>Pues Dios yoctlalih se tonal ihcuac ica yec uan ohcon quen icnamiqui sehse, quihtos tlenoh intich moniqui in tlalticpactlacameh. Ohcon icchiuas ica necah tlacatzin naquin Dios yocpihpin, uan oquinmatiltih nochtin nic ica Yehuatzin ohcon icchiuas, pues ocyancuicayolitih itich miquilistli. </div>
<div class='p'>
<span class="verse" id="AC17_32">32&#160;</span>Ihcuac occaqueh oquihtoh yancuicayolisqueh in miquemeh, siquin san ocuitzcaqueh, pero ocsiquin oquihtohqueh: </div>
<div class='p'>—Itniquih ocsipa itcaquisqueh ocse tonal tlen ittechonnonotztoc. </div>
<div class='p'>
<span class="verse" id="AC17_33">33&#160;</span>Ihcuacon Pablo oquis de campa omonichicohqueh. </div>
<div class='m'>
<span class="verse" id="AC17_34">34&#160;</span>Pero siquin omonilohqueh iuan Pablo uan otlaniltocaqueh. Semeh yehuan yen Dionisio naquin opouia itich in Areópago, noiuqui se siuatl itoocaa Dámaris, uan noiuqui ocsiquin.  </div>
<div class='psalmlabel' id='AC18_0'> 18</div>
<div class='s'>Pablo itich in ueyi altipetl Corinto </div>
<div class='p'>
<span class="verse" id="AC18_1">1&#160;</span>Satepan ihcuac yopanoc nochi non, Pablo oquicau in ueyi altipetl Atenas uan oyah itich in ueyi altipetl Corinto. </div>
<div class='m'>
<span class="verse" id="AC18_2">2&#160;</span>Ompa ocahsic se tlacatl judío itoocaa Aquila, yeh otlacat itich in tlali Ponto. Yaquin oehcoc de Italia iuan nisiuau Priscila, nic in ueyitiquiuahqui Claudio otlanauatih maquisacan de Roma nochtin in judíos, uan ica non yehuan oquisqueh de ompa. Pablo oquintlahpaloto, </div>
<div class='m'>
<span class="verse" id="AC18_3">3&#160;</span>uan nic san se tiquitl occhiuayah, ica non inuan omocau uan inuan otiquitia. Yehuan oquinchiuayah calmeh de mantiado. </div>
<div class='m'>
<span class="verse" id="AC18_4">4&#160;</span>Nochipa itich moseuilistonal Pablo oyaya itich in teotlanauatilcali, uan ica nitlahtol oquintlayoluiliscuipaya mayeh judíos uan griegos matlaniltocacan inauac Jesús. </div>
<div class='p'>
<span class="verse" id="AC18_5">5&#160;</span>Ihcuac Silas uan Timoteo oehcoqueh de Macedonia, Pablo oquicau nitiquiu uan sa ic omocau ictematiltia in tlahtol tlen cualica temaquixtilistli, oquimitaltaya in judíos nic Jesús yehua in Cristo Temaquixtani. </div>
<div class='m'>
<span class="verse" id="AC18_6">6&#160;</span>Pero yehuan opeuqueh quixnamiquih uan pitzotic octeneuayah. Ica non in Pablo omotilmahtzitziloh<a href='#FN30' epub:type='noteref' class='noteref'>*</a> uan oquimiluih: </div>
<div class='p'>—Namehuantzitzin namotlahtlacol tla namonpoliuih, neh amo notlahtlacol. Neh ipeuyan axan nias intematiltis nitlahtoltzin Dios innauac naquin amo judíos. </div>
<div class='p'>
<span class="verse" id="AC18_7">7&#160;</span>Itich non tonal Pablo oquis den teotlanauatilcali uan oyah ichan se tlacatl itoocaa [Tito] Justo, ompa otlamachtaya. In Justo otlamouilaya inauactzinco Dios, uan nichan ocatca inacasco in teotlanauatilcali. </div>
<div class='m'>
<span class="verse" id="AC18_8">8&#160;</span>Crispo, in tlayacanqui itich in teotlanauatilcali, otlaniltocac inauactzinco in toTecotzin iuan nochtin nichanehcauan. Uan noiuqui ocsiquin miqueh tlacameh tlen opouiah ompa Corinto, ihcuac occaquiah tlen Pablo oquinmatiltaya, otlaniltocayah uan omocuatecaayah. </div>
<div class='m'>
<span class="verse" id="AC18_9">9&#160;</span>Itich se youal in toTecotzin oquiluih Pablo itich nicochilis: </div>
<div class='p'>—Amo xonmomohti, amo ixconcaua tontlahtos uan amo xonsintlacaqui. </div>
<div class='m'>
<span class="verse" id="AC18_10">10&#160;</span>Ixconmati, neh nicah mouantzin uan amacah uilis itlah mitzonchiuilis, pues itich nin altipetl miqueh isqueh noaxcauan. </div>
<div class='p'>
<span class="verse" id="AC18_11">11&#160;</span>Uan Pablo omocau ompa se xiuitl uan tlahco, oquinmachtaya nitlahtoltzin Dios. </div>
<div class='p'>
<span class="verse" id="AC18_12">12&#160;</span>Pero itich in tonalten ihcuac Galión yocatca gobernador ompa itich non tlali Acaya, in judíos omotlayoluilissintilihqueh oquixnamiqueh in Pablo uan ocuicaqueh inauac in tiquiuahcayotl. </div>
<div class='m'>
<span class="verse" id="AC18_13">13&#160;</span>Oquiluihqueh in Galión: </div>
<div class='p'>—Nin tlacatl quintlayoluilispatlatinimi in tocniuan mactlacachiuacan Dios octlamantli uan amo quemeh technauatia in totlanauatil. </div>
<div class='p'>
<span class="verse" id="AC18_14">14&#160;</span>Ihcuac Pablo yotlahtosquia, Galión oquimiluih in judíos: </div>
<div class='p'>—Judíos, tla itlah amo cuali occhiuani noso otemictani, non quemah oisquia notiquiu innamechoncaquis. </div>
<div class='m'>
<span class="verse" id="AC18_15">15&#160;</span>Pero nic nochi nin icpia tlen quitas iuan tlahtolten, toocaameh, uan namotlanauatil, ixconyectlalican namehuan, neh amo inniqui intlayectlalis itich non tlamantli. </div>
<div class='p'>
<span class="verse" id="AC18_16">16&#160;</span>Uan oquinquihquixtih de campa nitiquiuahcayopan. </div>
<div class='m'>
<span class="verse" id="AC18_17">17&#160;</span>Ihcuacon nochtin [griegos] octzitzquihqueh in Sóstenes, in tlayacanqui itich in teotlanauatilcali, uan ocuitiqueh iixpan in tiquiuahqueh, uan yeh Galión amo ocmotacanic. </div>
<div class='s'>Pablo yaui ocsipa itich in ueyi altipetl Antioquía tlen poui itich in tlali Siria </div>
<div class='p'>
<span class="verse" id="AC18_18">18&#160;</span>Pablo oc omocau miqueh tonalmeh ompa Corinto, satepan omonauatih innauac in tlaniltocanih uan otlehcoc itich barco uan oyah Siria. Iuan oyahqueh in Priscila uan Aquila. Achtoh, ihcuac oc ocatcah itich in altipetl Cencrea, Pablo omocuaxihxin, pues omoyectencau ica itlah inauactzinco Dios. </div>
<div class='m'>
<span class="verse" id="AC18_19">19&#160;</span>Oahsiqueh itich in ueyi altipetl Éfeso, uan in Pablo ompa oquincau in Priscila uan Aquila. Pablo ocalac itich in teotlanauatilcali, uan ompa opeu quinmachtia in judíos. </div>
<div class='m'>
<span class="verse" id="AC18_20">20&#160;</span>Yehuan octlatlautayah mamocaua inuan ocsiqui tonalmeh, pero yeh amo oquinic. </div>
<div class='m'>
<span class="verse" id="AC18_21">21&#160;</span>Ihcuac yooneutoya oquimiluih: </div>
<div class='p'>—[Uilica icpia tlen nisqui Jerusalén itich in iluitl tlen ualahtoc.] Tla Dios comoniquiltia, ocsipa innamechonitaquiu. </div>
<div class='p'>Uan oyah de Éfeso itich barco. </div>
<div class='m'>
<span class="verse" id="AC18_22">22&#160;</span>Otimoc den barco itich in ueyi altipetl Cesarea, uan otlehcoc oyah Jerusalén oquintlahpaloto in tlaniltocanih, uan satepan omocuip Antioquía. </div>
<div class='m'>
<span class="verse" id="AC18_23">23&#160;</span>Ompa ocatca siqui tonalmeh, uan satepan ocsipa oyah, sehse oquinninimilito in altipemeh tlen pouih Galacia uan Frigia, oquintlaniltoquilisyoleuaya nochtin in tlaniltocanih itich in tlaniltoquilis. </div>
<div class='s'>Apolos tlamachtia itich in ueyi altipetl Éfeso </div>
<div class='p'>
<span class="verse" id="AC18_24">24&#160;</span>Ihcuacon oahsic Éfeso se tlacatl judío itoocaa Apolos, naquin otlacat Alejandría. Non tlacatl ocmatia cuali tlahtos, uan yec oquixmatia in Teotlahtolamatl. </div>
<div class='m'>
<span class="verse" id="AC18_25">25&#160;</span>Nin tlacatzin yocmachtihcah niohtectzin in toTecotzin, uan ica mic paquilis yec cuali otlahtouaya uan otlamachtaya de Jesús, masqui san oquixmatia nitlacuatequilis in Juan. </div>
<div class='m'>
<span class="verse" id="AC18_26">26&#160;</span>Uan ica mic yolchicaualis opeu tlanonotza itich in teotlanauatilcali. Pero ihcuac in Priscila uan Aquila occaqueh, yehuan ocuicaqueh sican uan ocnextilihqueh ica ocachi yec niohtectzin Dios. </div>
<div class='m'>
<span class="verse" id="AC18_27">27&#160;</span>Satepan, ihcuac Apolos oquinic yas itich in tlali Acaya, in tlaniltocanih ocyolchicauqueh uan oquihcuiluilihqueh se amatl tlen ica mamoteixpanti innauac in tlaniltocanih tlen chanchiuah ompa, uan ohcon macyecsilican. Ihcuac oahsic ompa itich in tlali Acaya, oquinmatlan simi naquin ica nitetlasohitalitzin Dios otlaniltocaqueh. </div>
<div class='m'>
<span class="verse" id="AC18_28">28&#160;</span>Imixpan nochtin oquintlahtolpanauaya in judíos, oquinnextilaya ica in Teotlahtolamatl nic Jesús yehua in Cristo Temaquixtani.  </div>
<div class='psalmlabel' id='AC19_0'> 19</div>
<div class='s'>Pablo itich in ueyi altipetl Éfeso </div>
<div class='p'>
<span class="verse" id="AC19_1">1&#160;</span>Ihcuac Apolos ocatca Corinto, Pablo opanotaya itich in tipeyoh uan oahsic Éfeso. Ompa oquimahsic siquin tlaniltocanih. </div>
<div class='m'>
<span class="verse" id="AC19_2">2&#160;</span>Oquintlahtlanih: </div>
<div class='p'>—¿Max onanconsilihqueh in Espíritu Santo ihcuac onamontlaniltocaqueh? </div>
<div class='p'>Yehuan ocnanquilihqueh: </div>
<div class='p'>—Dion amo queman itcactoqueh max cah Espíritu Santo. </div>
<div class='p'>
<span class="verse" id="AC19_3">3&#160;</span>Ihcuacon oquintlahtlanih: </div>
<div class='p'>—¿Catliyeh tlacuatequilis onanconsilihqueh? </div>
<div class='p'>Yehuan ocnanquilihqueh: </div>
<div class='p'>—Yen tlacuatequilis tlen otlamachtih in Juan Tlacuatecaani. </div>
<div class='p'>
<span class="verse" id="AC19_4">4&#160;</span>Pablo oquihtoh: </div>
<div class='p'>—Tlamilauca, nitlacuatequilis in Juan icnextia nic yomoyolcuipqueh naquin ohcon mocuatequiah, pero Juan oquimiluih in tocniuan matlaniltocacan inauac naquin oualasquia icuitlapan yeh, yeh yen Jesús [in Cristo Temaquixtani]. </div>
<div class='p'>
<span class="verse" id="AC19_5">5&#160;</span>Ihcuac occaqueh non, omocuatequihqueh ica nitoocaatzin toTecotzin Jesús. </div>
<div class='m'>
<span class="verse" id="AC19_6">6&#160;</span>Uan ihcuac Pablo impan oquintlalih nimauan, impan oualah in Espíritu Santo, uan opeuqueh tlahtouah ica tlatlamantli tlahtol, uan octematiltayah tlahtol tlen ocsilayah de Dios. </div>
<div class='m'>
<span class="verse" id="AC19_7">7&#160;</span>Yehuan ica nochtin ocatcah quemeh mahtlactlamome tlacameh. </div>
<div class='p'>
<span class="verse" id="AC19_8">8&#160;</span>Yeyi tlapoual in Pablo oyah itich in teotlanauatilcali den judíos, ompa ica yolchicaualistli otlanonotzaya. Oquintlayoluiliscuipaya macniltocacan tlen oquinmachtaya de nitiquiuahcayo Dios. </div>
<div class='m'>
<span class="verse" id="AC19_9">9&#160;</span>Pero siquin omoyolchihchicauqueh uan amo otlaniltocaqueh, uan teixpan pitzotic octeneuayah niOhtectzin Cristo. Ica non Pablo omihcuanih oquincauteu, uan oquinuicac in tlaniltocanih itich nicaltlamachtiloyan se tlacatl itoocaa Tiranno, uan Pablo mostlah ompa oquinnonotzaya. </div>
<div class='m'>
<span class="verse" id="AC19_10">10&#160;</span>Uan ohcon oquichiu ome xiuitl. Uan ohcon nochtin tlen ompa ochanchiuayah itich in altipemeh tlen pouih Asia, judíos uan amo judíos, occaqueh nitlahtoltzin in toTecotzin. </div>
<div class='s'>In tiquitl tlen Dios oquichiu ica Pablo itich in altipetl Éfeso </div>
<div class='p'>
<span class="verse" id="AC19_11">11&#160;</span>Dios occhiuaya cuahcual iluicacchiualisten ica Pablo. </div>
<div class='m'>
<span class="verse" id="AC19_12">12&#160;</span>Pues hasta nitilmah uan niitonilpohpouaya in Pablo, in tocniuan oquinuiquilayah in cocoxqueh uan impan oquintlalilayah, uan opahtiah, uan oquisayah in amocuali ehecameh. </div>
<div class='p'>
<span class="verse" id="AC19_13">13&#160;</span>Siquin judíos naquin oquintequixtilihtinimiah amocuali ehecameh noiuqui ocyehyecohqueh quintequixtilisqueh in amocuali ehecameh ica nitoocaatzin toTecotzin Jesús. Oquimiluihqueh in amocuali ehecameh: </div>
<div class='p'>—¡Ica nitoocaatzin Jesús de naquin Pablo tlamachtia, innamechtiquitia, ixquisacan! </div>
<div class='p'>
<span class="verse" id="AC19_14">14&#160;</span>Ohcon occhiuayah chicome itelpocauan se teopixcatlayacanqui judío itoocaa Esceva. </div>
<div class='m'>
<span class="verse" id="AC19_15">15&#160;</span>Pero in amocuali ehecatl oquinnanquilih: </div>
<div class='p'>—Inquixmati Jesús, uan inmati aquih in Pablo, pero namehuan, ¿namaquihqueh? </div>
<div class='p'>
<span class="verse" id="AC19_16">16&#160;</span>Sanniman in tlacatl tlen ocpiaya amocuali ehecatl impan otzicuin, uan ica chicaualistli nochtin oquintlan, ohcon hasta ocholohqueh xihxipitztiqueh uan tlacohcocolten de non calihtictli. </div>
<div class='m'>
<span class="verse" id="AC19_17">17&#160;</span>Uan non tlen omochiu, ocmatqueh nochtin naquin ochanchiuayah Éfeso, mayeh judíos uan amo judíos. Nochtin omomohtihqueh uan ocuehcapantlalihqueh nitoocaatzin in toTecotzin Jesús. </div>
<div class='p'>
<span class="verse" id="AC19_18">18&#160;</span>Noiuqui miqueh tlen yotlaniltocaqueh oualayah icteixpantiah nochi tlen amo cuali occhiuayah. </div>
<div class='m'>
<span class="verse" id="AC19_19">19&#160;</span>Uan miqueh naquin occhiuayah naualyotl oquinualicaqueh in amatlahcuilolten tlen oquincuiah, uan imixpan nochtin oquintlatihqueh. Ihcuac oquixyehyecohqueh quexquich inpatiu nonqueh amatlahcuilolten, oquitaqueh inpatiu ome poual uan mahtlactli mil (50,000) platahtomin. </div>
<div class='m'>
<span class="verse" id="AC19_20">20&#160;</span>Ohcon nitlahtoltzin in toTecotzin omoueyaltaya uan omomiquiltaya ica mic chicaualistli. </div>
<div class='p'>
<span class="verse" id="AC19_21">21&#160;</span>Satepan ihcuac omochiu nochi non, Pablo octlalih itich niyolo yasqui Jerusalén uan panotiquisas ic Macedonia uan Acaya. Noiuqui oquihtoh: </div>
<div class='p'>—Satepan ihcuac yoniah Jerusalén, uilica nias Roma. </div>
<div class='p'>
<span class="verse" id="AC19_22">22&#160;</span>Ihcuacon oquintitlan Macedonia non omen naquin iuan otiquitiah, in Timoteo uan Erasto, uan yeh oc omocau ompa Asia siqui tonalmeh. </div>
<div class='s'>Mopahsolouah in tocniuan tlen chanchiuah Éfeso </div>
<div class='p'>
<span class="verse" id="AC19_23">23&#160;</span>Itich nonqueh tonalmeh naquin chanchiuah Éfeso opeuqueh simi quixnamiquih niOhtectzin in Cristo. </div>
<div class='m'>
<span class="verse" id="AC19_24">24&#160;</span>Uan nin ixnamictli oquichiu se tlacatl itoocaa Demetrio, naquin oquinchiuaya teopantzitzin ica plata quemeh niteopan nindiosa Diana,<a href='#FN31' epub:type='noteref' class='noteref'>*</a> uan naquin iuan otiquitiah tlailiuis cuali octlaniah. </div>
<div class='m'>
<span class="verse" id="AC19_25">25&#160;</span>Oquinnichicoh ninqueh uan noiuqui ocsiquin tlacameh tlen sannoiuqui otiquitiah itich non, uan oquimiluih: </div>
<div class='p'>—Nocniuan, namehuantzitzin nanconmatoqueh nic nochi tlen tehuan itpiah ittlanih ica nin tiquitl. </div>
<div class='m'>
<span class="verse" id="AC19_26">26&#160;</span>Pero ya nanconitah uan nanconcaquih, amo san nican Éfeso, tlamo ic nouiyan itich in altipemeh tlen pouih Asia in tlacatl Pablo ica nitlahtol yoquintlayoluilispatlac miqueh, quiualiluihtiuitz: “In dioses tlen tlacameh ica ninmauan quinchiuah amo milauac dioses.” </div>
<div class='m'>
<span class="verse" id="AC19_27">27&#160;</span>Ica non uilis peuas in tlacameh quitasqueh acmo cuali in totiquiu, uan noiuqui uilis quitasqueh amitlah ipatiu niteopan in toueyidiosa Diana, uan acmo acah ictlacachiuas in todiosa, naquin ictlacachiuah itich nochi in altipemeh tlen pouih Asia uan nochi tlalticpactli. </div>
<div class='p'>
<span class="verse" id="AC19_28">28&#160;</span>Ihcuac occaqueh non tlahtol, otlauelcalaqueh uan opohtzahtziqueh: </div>
<div class='p'>—¡Ueyihcatzintli in todiosa Diana de Éfeso! </div>
<div class='p'>
<span class="verse" id="AC19_29">29&#160;</span>Nochtin in tocniuan omopahsolohqueh, uan ooneutiquisqueh oyahqueh campa nochipa monichicouah, oquinuilantahqueh Gayo uan Aristarco, nitematlancauan in Pablo, naquin opouiah Macedonia. </div>
<div class='m'>
<span class="verse" id="AC19_30">30&#160;</span>Pablo ocniquia calaquis ompa mononotzatiu iuan nonqueh tocniuan, pero in tlaniltocanih amo occauqueh. </div>
<div class='m'>
<span class="verse" id="AC19_31">31&#160;</span>Noiuqui siquin tiquiuahqueh ompa Asia, iyolohicniuan Pablo, otlatitlanqueh mactlatlautican amo macalaqui campa onichicautoyah nonqueh tocniuan. </div>
<div class='m'>
<span class="verse" id="AC19_32">32&#160;</span>Siquin nonqueh tocniuan opohtzahtziah uan octouayah se tlamantli, ocsiquin ocse, nic oyolpahsoliutoyah, uan miqueh dion amo ocmatiah tleca omonichicohqueh. </div>
<div class='m'>
<span class="verse" id="AC19_33">33&#160;</span>Ihcuacon siquin octiquitihqueh matlahto in Alejandro, pues in judíos yoquixtopeucah tlaixpan. Alejandro ocahcocu nima, ocniquia masintlacaquican nonqueh tocniuan uan ohcon uilis quintlahtouis in judíos. </div>
<div class='m'>
<span class="verse" id="AC19_34">34&#160;</span>Ihcuac oquixmatqueh yeh judío, sansipa nochtin quemeh ome hora opohtzahtzitoyah: </div>
<div class='p'>—¡Ueyihcatzintli in todiosa Diana de Éfeso! </div>
<div class='p'>
<span class="verse" id="AC19_35">35&#160;</span>Ihcuac in tlahcuilohqui youilic oquinsintlacaquitih in tocniuan, oquimiluih: </div>
<div class='p'>—Tocniuan tlen namonpouih Éfeso, nochtin icmatoqueh nic in toueyialtipeu Éfeso icyecpixtoc niteopan in todiosa ueyihcatzintli Diana, uan icyecpixtoc niixnescayo tlen oualtimoc iluicac. </div>
<div class='m'>
<span class="verse" id="AC19_36">36&#160;</span>Nochi nin amaquin uilis quihtos amo milauac. Ica non acmo xonmohsiuican, uan ixconyecyoluican tlen nanconchiuah. </div>
<div class='m'>
<span class="verse" id="AC19_37">37&#160;</span>Pues ninqueh tlacameh tlen onanquimonualicaqueh amotlen oquichtiqueh itich in teopantli, dion amo pitzotic icteneuah in todiosa. </div>
<div class='m'>
<span class="verse" id="AC19_38">38&#160;</span>Tla Demetrio uan naquin iuan tiquitih icpiah se ixnamictli iuan acah, cateh juzgados uan tiquiuahqueh, ompa mamoteixpantitin. </div>
<div class='m'>
<span class="verse" id="AC19_39">39&#160;</span>Uan tla nanconpiah itlah tlen ocse tlen nanquimonixpantisqueh in tiquiuahqueh, ixconchiuacan itich semeh in tonalmeh ihcuac monichicouah quemeh techiluia in totlanauatil. </div>
<div class='m'>
<span class="verse" id="AC19_40">40&#160;</span>Ica tlen axan yomochiu topan uilis tlaouehtis, uilis techteiluisqueh itmahcocutoqueh, pues ¿tlenoh ittlananquilisqueh tla techtlahtlaniah tleca nochtin ohcon omoyonqueh? </div>
<div class='p'>
<span class="verse" id="AC19_41">41&#160;</span>Ihcuac otlamitlahtoh, oquintiquitih mayahyacan inchan.  </div>
<div class='psalmlabel' id='AC20_0'> 20</div>
<div class='s'>Pablo ocsipa yaui Macedonia uan Grecia </div>
<div class='p'>
<span class="verse" id="AC20_1">1&#160;</span>Satepan ihcuac yotlan non pahsololistli itich Éfeso, Pablo oquinnotz in tlaniltocanih uan oquinyolchicau, uan ihcuac yomonauatih inuan, oyah Macedonia. </div>
<div class='m'>
<span class="verse" id="AC20_2">2&#160;</span>Oninintinin itich nonqueh tlalmeh, uan ica mic tlahtol oquinyolchicauaya in tlaniltocanih, uan ompa oahsic Grecia. </div>
<div class='m'>
<span class="verse" id="AC20_3">3&#160;</span>Ompa ocatca yeyi tlapoual. Yoyasquia Siria itich barco, uan quen oquimat nic in judíos omotlahtolmacatoyah icmictisqueh ihcuac yeh oyasquia itich barco, ica non oquihtoh mocuipas ic Macedonia. </div>
<div class='m'>
<span class="verse" id="AC20_4">4&#160;</span>Iuan oyahqueh [hasta Asia] in Sópater teconeu de Pirro, naquin ochanchiuaya Berea, in Aristarco uan Segundo tlen pouih Tesalónica, Gayo tlen poui Derbe, uan Timoteo. Uan noiuqui iuan oyahqueh in Tíquico uan in Trófimo tlen pouih Asia. </div>
<div class='m'>
<span class="verse" id="AC20_5">5&#160;</span>Yehuan otlayacanqueh otechualchiatoh Troas. </div>
<div class='m'>
<span class="verse" id="AC20_6">6&#160;</span>Ihcuac yopanoc in iluitonalmeh ihcuac sequicua pan tlen amo icpia levadura, otquisqueh itich in altipetl Filipo uan otyahqueh itich barco, uan ipan macuil tonal otquimahsitoh Troas. Uan ompa otmocauqueh chicome tonal. </div>
<div class='s'>Pablo monauatia iuan in tlaniltocanih tlen chanchiuah itich altipetl Troas </div>
<div class='p'>
<span class="verse" id="AC20_7">7&#160;</span>Ipeuyan in semana<a href='#FN32' epub:type='noteref' class='noteref'>*</a> otmonichicohqueh itcocotonasqueh in pan. Pablo opeu quinnonotza. Oualimostisquia yoyasquia, uan ica non ocueyaltih nitlanonotz hasta tlahcoyouac. </div>
<div class='m'>
<span class="verse" id="AC20_8">8&#160;</span>Otnichicautoyah itich se calihtictli tlen ocatca uehcapan ipan ome nipantli. Ompa oxotlatoyah miqueh tlauilten. </div>
<div class='m'>
<span class="verse" id="AC20_9">9&#160;</span>Uan se telpochtli itoocaa Eutico otolohtoya itich in ventana, simi ocochmiquia, nic in Pablo simi ouehcautoya tlahtohtoc. Sauil tipitzin in cochistli oquitlan in telpochtli, uan oahquitztah opanpoliuito den yeyi nipantli hasta tlalpan, uan ihcuac oqueuatoh yomic. </div>
<div class='m'>
<span class="verse" id="AC20_10">10&#160;</span>Ihcuacon Pablo otimoc, ipan omixtlapachictecac uan ocnauah, uan oquihtoh: </div>
<div class='p'>—Amo xonmomohtican, yeh yoltoc. </div>
<div class='p'>
<span class="verse" id="AC20_11">11&#160;</span>Satepan ocsipa otlehcoc campa in calihtictli, occocoton in pan, inuan otlacuah, uan oquinnonotzaya hasta otlanesico, uan satepan oyah de ompa. </div>
<div class='m'>
<span class="verse" id="AC20_12">12&#160;</span>In tlaniltocanih ocyolchicautahqueh in telpochtli naquin ocsipa oyol, uan nochtin oyolsehseuqueh. </div>
<div class='s'>Quisah itich in altipetl Troas uan ahsih Mileto </div>
<div class='p'>
<span class="verse" id="AC20_13">13&#160;</span>Tehuan ottlayacanqueh otyahqueh itich barco otahsiqueh itich in altipetl Asón, ompa otnamiqueh in Pablo pues ohcon oquihtoh, nic yeh oquinic xonihnintas. </div>
<div class='m'>
<span class="verse" id="AC20_14">14&#160;</span>Ihcuac yotechahsico itich in altipetl Asón, otlehcoc itich in barco campa tehuan otualayah, uan otyahqueh Mitilene. </div>
<div class='m'>
<span class="verse" id="AC20_15">15&#160;</span>De ompa otyahqueh itich in barco, uan oualimostic otahsiqueh iixpan in tlalyaualol Quio. Ipan ocse tonal otahsiqueh itich in tlalyaualol Samos. [Otmoseuihqueh itich in altipetl Trogilio,] uan oualimostic otahsiqueh Mileto. </div>
<div class='m'>
<span class="verse" id="AC20_16">16&#160;</span>Ohcon otchiuqueh, pues Pablo yoquihtohca amo panos ic Éfeso, nic amo ocniquia uehcauas Asia. Porque tla ouilisquia, Pablo ocniquia niman ahsis Jerusalén uan ohcon ompa icpanos in iluitl Pentecostés. </div>
<div class='s'>Pablo monauatia iuan in tlayacanqueh tlen pouih Éfeso </div>
<div class='p'>
<span class="verse" id="AC20_17">17&#160;</span>Ihcuac Pablo ocatca Mileto, otlatitlan Éfeso maquinnotzatin nintlayacancauan in tlaniltocanih. </div>
<div class='m'>
<span class="verse" id="AC20_18">18&#160;</span>Ihcuac oahsiqueh inauac, oquimiluih: </div>
<div class='p'>—Namehuantzitzin nanconmatih quen onninimia ihcuac namouantzin oncatca, desde in tonal ihcuac onehcoc nican Asia. </div>
<div class='m'>
<span class="verse" id="AC20_19">19&#160;</span>Nochtin nonqueh tonalmeh ontiquitilih in toTecotzin ica icnotecalis. Micpa onchocac. Uan simi ontlahyouih nic in judíos omotlahtolmacayah tlensa nechchiuilisqueh. </div>
<div class='m'>
<span class="verse" id="AC20_20">20&#160;</span>Nanconmatoqueh nic neh amotlen onmocauih, nochi onnamechonmachtih tlen neh onquitac namechonmatlanis, uan onnamechonmachtaya mayeh teixpan uan mayeh namocalihtictzin. </div>
<div class='m'>
<span class="verse" id="AC20_21">21&#160;</span>Mayeh judíos uan amo judíos simi onquinyolchicau mamoyolcuipacan inauactzinco Dios uan matlaniltocacan inauactzinco in toTecotzin Jesucristo. </div>
<div class='m'>
<span class="verse" id="AC20_22">22&#160;</span>Axan nechtiquitia in Espíritu Santo manioh Jerusalén, uan amo inmati tlenoh nopan mochiuas ompa. </div>
<div class='m'>
<span class="verse" id="AC20_23">23&#160;</span>San inmati itich nochtin in altipemeh campa nioh in Espíritu Santo nechahsicamatiltia nechtzacuasqueh uan simi intlapanos. </div>
<div class='m'>
<span class="verse" id="AC20_24">24&#160;</span>Masqui ohcon, amo nechyolcocoua noyolilis. Yeh san inniqui inmotlalos uan ohcon [ica paquilistli] intlatlanis, inniqui inyeecos in tiquitl tlen onechonmactih in toTecotzin Jesús, mantematilti in cuali tlahtol tlen techmatiltia niteicnoitalitzin Dios. </div>
<div class='p'>
<span class="verse" id="AC20_25">25&#160;</span>’Axan, cuali inmatoc nic nochtin namehuantzitzin, naquin onnamechonmachtihtinimia nitiquiuahcayo Dios, acmo ocsipa nannechonitasqueh. </div>
<div class='m'>
<span class="verse" id="AC20_26">26&#160;</span>Ica non, axan itich nin tonal innamechonyequiluia, amo nehua notlahtlacol tla semeh namehuantzitzin amo nanmomaquixtiah, </div>
<div class='m'>
<span class="verse" id="AC20_27">27&#160;</span>pues neh amo queman onmocauih itlah, yehyeh mahsic nochi onnamechonmatiltih nitlaniquilitzin Dios. </div>
<div class='m'>
<span class="verse" id="AC20_28">28&#160;</span>Ica non, axan, namehuan namonohmah xonmotlachialican, uan sannoiuqui ixquimonyecpiacan niichcatzitzin in toTecotzin, naquin Yehuatzin oquinmocouililih ica niesotzin, uan in Espíritu Santo onamechontlalih xonican intepixcauan. </div>
<div class='m'>
<span class="verse" id="AC20_29">29&#160;</span>Pues neh yec inmatoc, satepan ihcuac yoniah, ehcosqueh namonauac tlacameh quemeh itzcuincoyomeh temohtihqueh, amo quintlaocolitasqueh in ichcameh. </div>
<div class='m'>
<span class="verse" id="AC20_30">30&#160;</span>Uan tlatzalan namehuantzitzin mahcocuisqueh tlacameh tlen ictemachtisqueh mic tlensa istlacatilistli tlen ica quintlaniltoctisqueh in tlaniltocanih, uan ohcon quincuipasqueh maican intlasalohcauan. </div>
<div class='m'>
<span class="verse" id="AC20_31">31&#160;</span>Ica non, xonyectlachixtocan. Ixconilnamiquican nic yeyi xiuitl, tlahcah uan youac amo onmoseuaya, sehse onnamechonnahnauataya hasta onixayotipeuia. </div>
<div class='p'>
<span class="verse" id="AC20_32">32&#160;</span>’Uan axan, innamechoncauteua imactzinco Dios uan imac nitlahtoltzin tlen techmatiltia niteicnoitalitzin, yehua icpia chicaualistli namechoniscaltis itich in tlaniltoquilis uan namechontlaaxcatis sansican iuan nochi niaxcatzitzin Dios. </div>
<div class='m'>
<span class="verse" id="AC20_33">33&#160;</span>Neh amo onquecolitac inpias nomac acah iplata, acah ioro, noso acah itlaquen. </div>
<div class='m'>
<span class="verse" id="AC20_34">34&#160;</span>Yehyeh cuali nanconmatoqueh onmotiquipanouaya ica ninqueh nomauan, uan ohcon onicpix tlen ica inmomatlanis neh uan naquin nouan tiquitih. </div>
<div class='m'>
<span class="verse" id="AC20_35">35&#160;</span>Ica nochi tlen onchiuaya onnamechonnextilih nic ohcon icnamiqui se tiquitis, uan ohcon sequinmatlanis naquin quinpoloua, uan cuali matquilnamictocan nin itlahtol in toTecotzin Jesús, tlen oquihtoh: “Ocachi tlateochiualpaquini naquin ictemactia uan amo naquin icsilia.” </div>
<div class='p'>
<span class="verse" id="AC20_36">36&#160;</span>Ihcuac ohcon octlamiihtoh, omotlancuaquitz inuan nochtin uan ocmonochilih Dios. </div>
<div class='m'>
<span class="verse" id="AC20_37">37&#160;</span>Uan opeuqueh simi chocah nochtin. Ocnahnauahqueh in Pablo uan oquixtenamiquiah. </div>
<div class='m'>
<span class="verse" id="AC20_38">38&#160;</span>Otlaocoxqueh ocachi nic oquimiluih acmo queman quitasqueh. Uan oyahqueh ocnalcauatoh campa catqui in barco.  </div>
<div class='psalmlabel' id='AC21_0'> 21</div>
<div class='s'>Pablo yaui Jerusalén </div>
<div class='p'>
<span class="verse" id="AC21_1">1&#160;</span>Ihcuac yotquincauteuqueh otcalaqueh itich in barco, uan ottlamilauqueh otyahqueh Cos. Uan oualimostic otyahqueh Rodas, uan satepan otahsitoh Pátara. </div>
<div class='m'>
<span class="verse" id="AC21_2">2&#160;</span>Ompa otcahsiqueh se barco tlen oyaya Fenicia, uan itich otyahqueh. </div>
<div class='m'>
<span class="verse" id="AC21_3">3&#160;</span>Ihcuac otpanotayah otquitaqueh Chipre toopochmapan, otpanauihqueh uan otahsitoh Siria. In barco octlatimouilisquiah itich in ueyi altipetl Tiro, ica non ompa otcalaqueh itich in altipetl. </div>
<div class='m'>
<span class="verse" id="AC21_4">4&#160;</span>Ompa otquimahsiqueh in tlaniltocanih inauactzinco Cristo, uan ompa otmocauqueh chicome tonal. Yehuan oquinyolohnehmachtih in Espíritu Santo uan oquiluihqueh in Pablo amo matlehco Jerusalén. </div>
<div class='m'>
<span class="verse" id="AC21_5">5&#160;</span>Satepan ihcuac yopanoc non chicome tonal, otyahqueh otquisqueh ompa. Uan nochtin yehuan inuan ninsiuauan uan ninconeuan otechnalcauatoh. Otahsitoh itenco mar, otmotlancuaquitzqueh uan otmonochilihqueh Dios. </div>
<div class='m'>
<span class="verse" id="AC21_6">6&#160;</span>Satepan otmosepannauatihqueh uan ottlehcoqueh itich in barco, uan yehuan omocuipqueh inchahchan. </div>
<div class='p'>
<span class="verse" id="AC21_7">7&#160;</span>Uan tehuan otyahqueh otcauqueh Tiro uan otahsiqueh Tolemaida, campa oahsito in barco. Ompa otquintlahpalotoh in tocniuan tlaniltocanih uan inuan otmocauqueh se tonal. </div>
<div class='m'>
<span class="verse" id="AC21_8">8&#160;</span>Oualimostic [Pablo uan non iuan otualayah] otyahqueh Cesarea. Otyahqueh ichan Felipe, yeh tlanonotzani den tlahtol tlen cualica temaquixtilistli, yeh opouia iuan in chicome tlacameh naquin ocpiayah in tiquitl de tlamatlaninih. Uan ompa otmotepaluihqueh. </div>
<div class='m'>
<span class="verse" id="AC21_9">9&#160;</span>Felipe oquinpiaya naui ichpocauan ayamo namiquehqueh. Yehuan octematiltayah tlahtol tlen ocsilayah de Dios. </div>
<div class='m'>
<span class="verse" id="AC21_10">10&#160;</span>Ompa yotcatcah siqui tonalmeh, ihcuac oehcoc se tocniu de Judea itoocaa Agabo, octematiltaya tlahtol tlen ocsilaya de Dios. </div>
<div class='m'>
<span class="verse" id="AC21_11">11&#160;</span>Yeh oualah otechitaco uan oquian nitlahcoilpica Pablo, ica omomailpih uan omoxoilpih, uan oquihtoh: </div>
<div class='p'>—Ihquin quihtoua in Espíritu Santo: “In judíos tlen cateh Jerusalén ihquin quihilpisqueh in tlacatl naquin iyohca nin tlahcoilpicatl, uan ictemactisqueh inmac naquin amo judíos.” </div>
<div class='p'>
<span class="verse" id="AC21_12">12&#160;</span>Ihcuac ohcon otcaqueh, tehuan uan in tlaniltocanih tlen pouih ompa ottlatlautayah in Pablo amo matlehco Jerusalén. </div>
<div class='m'>
<span class="verse" id="AC21_13">13&#160;</span>Ihcuacon yeh otlananquilih: </div>
<div class='p'>—¿Tleca nannechonchoquiliah uan nannechonyoltlaocolmacah? Neh notlaniquilis in tlacamatis noTecotzin Jesús, masqui manechihilpican noso masqui manechmictican Jerusalén. </div>
<div class='p'>
<span class="verse" id="AC21_14">14&#160;</span>Uan nic amo ouilic otyolcuipqueh, acmo itlah otquiluihqueh. Sa otquihtohqueh: </div>
<div class='p'>—Mamochiua nitlaniquilitzin in toTecotzin. </div>
<div class='p'>
<span class="verse" id="AC21_15">15&#160;</span>Ihcuac yopanoca siquin tonalten otmochihchiuqueh uan ottlehcoqueh otyahqueh Jerusalén. </div>
<div class='m'>
<span class="verse" id="AC21_16">16&#160;</span>De ompa Cesarea noiuqui touan oyahqueh siquin itlasalohcauan Cristo, uan otechuicaqueh ichan se tlacatl itoocaa Mnasón, campa otmotepaluisquiah. In Mnasón otlacat Chipre, yeh desde yauehcau itlasalohcau Cristo. </div>
<div class='s'>Pablo ahsi Jerusalén </div>
<div class='p'>
<span class="verse" id="AC21_17">17&#160;</span>Ihcuac otahsiqueh Jerusalén, in tocniuan tlaniltocanih otechsilihqueh ica paquilistli. </div>
<div class='m'>
<span class="verse" id="AC21_18">18&#160;</span>Oualimostic Pablo otechuicac ottlahpalotoh in Jacobo, uan ompa ocatcah nichicautoqueh nochtin nintlayacancauan in tlaniltocanih. </div>
<div class='m'>
<span class="verse" id="AC21_19">19&#160;</span>Pablo oquintlahpaloh, uan oquimiluih nochi tlen oquichiu Dios innauac tlen amo judíos ica yeh. </div>
<div class='m'>
<span class="verse" id="AC21_20">20&#160;</span>Ihcuac occaqueh octlacachiuqueh Dios. Pero ocnehmachtihqueh in Pablo: </div>
<div class='p'>—Tocnitzin, yec itconmati quen miqueh judíos yotlaniltocaqueh, uan nochtin yehuan chicauac motlachicauilihtoqueh itich in tlanauatil. </div>
<div class='m'>
<span class="verse" id="AC21_21">21&#160;</span>Uan yehuan occaqueh mach touatzin itquimonmachtia in judíos tlen chanchiuah itich in tlalmeh amo judíos, amo mactlacamatican nitlanauatil Moisés, uan mach itquimoniluia acmo maquinjudiohnescayotican ninconeuan, dion acmo macchiuacan in ihmachtilistli tlen yauehcau. </div>
<div class='m'>
<span class="verse" id="AC21_22">22&#160;</span>Tla ohcon, ¿tlenoh itchiuasqueh? Tlamilauca in tocniuan sanniman [ualmahcocuisqueh, nic] icmatisqueh yotoualah. </div>
<div class='m'>
<span class="verse" id="AC21_23">23&#160;</span>Ica non axan itmitzonyolchicauah ixconchiua nin: Touan cateh naui tlacameh icchiuasqueh tlen yomoyectencauqueh inauactzinco Dios. </div>
<div class='m'>
<span class="verse" id="AC21_24">24&#160;</span>Ixquimonuica uan xonmochipaua inuan, uan touatzin ixcontlaxtlaua in tlatemactil tlen moniquis para mocuaxipitzcauasqueh. Ohcon nochtin quitasqueh nic amo milauac tlen quihtouah ica touatzin, yehyeh quitasqueh touatzin noiuqui tonchanchiua ohcon quemeh teniquilia in tlanauatil. </div>
<div class='m'>
<span class="verse" id="AC21_25">25&#160;</span>Uan naquin amo judíos tlen yotlaniltocaqueh, yotquintlahcuiluilihqueh in tlen otmotlahtolsintilihqueh: san amo maccuacan tlen tlatemactil innauac tlen quinteneuah dioses, dion istli, dion nacatl iscalacqui, uan amo pitzotic maaxtinimican ica nintlalnacayo. </div>
<div class='s'>Pablo ictzitzquiah icah in teopantli </div>
<div class='p'>
<span class="verse" id="AC21_26">26&#160;</span>Ihcuacon Pablo oquinuicac nonqueh tlacameh, uan oualimostic inuan omochipau, uan ocalac icah in teopantli octematiltito tlen tonal motlamichipauasqueh, ihcuac sehse ictemactis nitlatemactil. </div>
<div class='p'>
<span class="verse" id="AC21_27">27&#160;</span>Ihcuac yoahsitoya in chicome tonal, siquin judíos tlen pouih Asia oquitaqueh in Pablo icah in teopantli uan oquinmoyonihqueh nochtin in tocniuan uan octzitzquihqueh. </div>
<div class='m'>
<span class="verse" id="AC21_28">28&#160;</span>Opohtzahtziah: </div>
<div class='p'>—¡Israelitas, ixtechonmatlanican! Nin yen tlacatl naquin nouiyan ica nitlamachtilis techixnamiqui tehuan de Israel, uan sannoiuqui quixnamiqui in totlanauatil uan nin teopantli. Uan axan oquincalaquih siqui griegos itich in teopantli, uan ica non yocpitzoticchiu nin mouistic teopantli. </div>
<div class='p'>
<span class="verse" id="AC21_29">29&#160;</span>Ohcon octouayah nic yehuan achtohtica oquitaqueh Pablo iuan Trófimo ompa Jerusalén. In Trófimo yeh de Éfeso, uan yehuan ocyoluihqueh Pablo occalaquih icah in teopantli. </div>
<div class='p'>
<span class="verse" id="AC21_30">30&#160;</span>Nochi in altipetl oualmoyon, uan miqueh tocniuan oehcotiuitzqueh, octzitzquihqueh in Pablo uan ocuilantahqueh, uan ohcon ocquihquixtihqueh den teopantli. Uan sanniman oquinualtzacuqueh nincalteuan in teopantli. </div>
<div class='m'>
<span class="verse" id="AC21_31">31&#160;</span>Ihcuac yocmictisquiah, ic ihcuacon ocnauatitoh in soldadohueyitlayacanqui nic nochtin tlacameh de Jerusalén omahcocuqueh. </div>
<div class='m'>
<span class="verse" id="AC21_32">32&#160;</span>Sanniman oquinnichicoh nisoldados uan nintlayacancauan, uan omotlalohqueh campa ocatcah nonqueh tocniuan. Ihcuac yehuan oquitaqueh in soldadohueyitlayacanqui uan ocsiquin soldadohten, sa occauqueh acmo ocmacayah in Pablo. </div>
<div class='m'>
<span class="verse" id="AC21_33">33&#160;</span>In soldadohueyitlayacanqui omotoquih, uan otlatiquitih mactzitzquican Pablo uan maquihilpican ica ome cadenas. Ihcuacon oquintlahtlanih in tocniuan, aquih yeh uan tlenoh oquichiu. </div>
<div class='m'>
<span class="verse" id="AC21_34">34&#160;</span>Siquin tlatzalan opohtzahtziah se tlamantli uan ocsiquin ocse tlamantli. Uan nic in soldadohueyitlayacanqui amo ouilia oquimahsicamatia tlenoh milauac omochiu, quen simi opohtzahtziah, ica non otlatitlan macuicacan in Pablo icah in ueyi cali den soldados. </div>
<div class='m'>
<span class="verse" id="AC21_35">35&#160;</span>Uan ihcuac oahsitoh campa tlehcoh in escaleras itich non cali, in soldados omonic icquichpanohtasqueh in Pablo uan ohcon icpaleuisqueh, pues tlailiuis ocualaniah in tocniuan. </div>
<div class='m'>
<span class="verse" id="AC21_36">36&#160;</span>Uan nochtin tlacameh tlen incuitlapan oualayah oualpohtzahtzitayah: </div>
<div class='p'>—¡Mamiqui! </div>
<div class='s'>Pablo motlahtolpaleuia imixpan in tocniuan </div>
<div class='p'>
<span class="verse" id="AC21_37">37&#160;</span>Ihcuac yocalaquisquiah itich in ueyi cali den soldados, Pablo oquiluih in soldadohueyitlayacanqui: </div>
<div class='p'>—¿Itnechoncauas inmitzoniluis itlah? </div>
<div class='p'>Uan yeh oquiluih: </div>
<div class='p'>—¡Tlacah itconmati tontlahtos griego! </div>
<div class='m'>
<span class="verse" id="AC21_38">38&#160;</span>¿Xamo yen touatzin necah egipcio non ya tlen tonal omahcocu quimixnamiquis in tiquiuahqueh, uan oquinuicac campa tlauaquilistlah non naui mil temictanih?<a href='#FN33' epub:type='noteref' class='noteref'>*</a> </div>
<div class='p'>
<span class="verse" id="AC21_39">39&#160;</span>Ompa oquihtoh in Pablo: </div>
<div class='p'>—Neh injudío, ontlacat Tarso se ueyi altipetl tlen poui Cilicia. Inmitzontlatlautia, ixnechoncaua manquinnohnotza in tocniuan. </div>
<div class='p'>
<span class="verse" id="AC21_40">40&#160;</span>Uan yeh oquicau. Pablo omosinquitz ipan in escaleras, uan ica nima oquinsintlacaquitih in tocniuan. Osintlacaqueh, uan opeu tlahtoua ica hebreohtlahtol. Oquihtoh:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>—Nocniuantzitzin uan tlayacanqueh, innamechontlatlautia ixconcaquican tlen ica namonauactzinco inmotlahtolpaleuia. </div>
<div class='p'>
<span class="verse" id="AC22_2">2&#160;</span>Ihcuac occaqueh quinnonotza ica hebreohtlahtol, yehuan ocachi osintlacaqueh. Uan Pablo oquimiluih: </div>
<div class='p'>
<span class="verse" id="AC22_3">3&#160;</span>—Neh in judío, onines Tarso tlen poui Cilicia, uan onmoscaltih nican Jerusalén. Ontlasaloh inauac Gamaliel, uan yeh onechmachtih mantlatlacamati itich nochi nintlanauatil in toyauehcautahuan. Ica nochi notlaniquilis ontiquitilaya Dios, quemeh itich nin tonal namehuantzitzin nanconchiuah. </div>
<div class='m'>
<span class="verse" id="AC22_4">4&#160;</span>Achtoh tlensaso onquinchiuilih naquin oyayah itich niOhtectzin Cristo, uan onquintemactaya maquinmictican. Tlacameh uan siuameh onquimihilpaya uan onquintzacuaya. </div>
<div class='m'>
<span class="verse" id="AC22_5">5&#160;</span>In ueyiteopixcatlayacanqui uan nochtin in tiquiuahqueh judíos cuali icmatoqueh uan uilis namechonmatiltisqueh nochi nin. Yehuan oquihcuilohqueh se amatl manquinuiquili in tochancaicniuan judíos tlen chanchiuah Damasco. Uan oniah ompa inquimanatiu in tocniuan naquin tlaniltocah inauac Jesús, onquinualicasquia nican Jerusalén ihilpitiuitzeh maquintlatzacuiltican. </div>
<div class='s'>Pablo quinnonotza quenih opeu tlaniltoca inauac Jesús </div>
<div class='r'>(Hch. 9:1-19; 26:12-18) </div>
<div class='p'>
<span class="verse" id="AC22_6">6&#160;</span>’Ihcuac onyaya itich in ohtli uan yonahsitoya Damasco, quemeh tlahcotonal, amo nonehmachpan, se chicauac tlanestli oualpitlan itich in iluicac uan onechyaualoh. </div>
<div class='m'>
<span class="verse" id="AC22_7">7&#160;</span>Oniuitz tlalpan, uan sanniman onicac se tlahtol. Oquihtoh: “Saulo, Saulo, ¿tleca itconniqui itnechonpohpolos?” </div>
<div class='m'>
<span class="verse" id="AC22_8">8&#160;</span>Neh onnanquilih: “¿Aquih in touatzin, notecotzin?” Yeh onechiluih: “Neh in Jesús de Nazaret, naquin touatzin itconniqui itconpohpolos.” </div>
<div class='m'>
<span class="verse" id="AC22_9">9&#160;</span>Naquin nouan oyayah oquitaqueh in tlanestli [uan omomohtihqueh], pero amo ocahsicamatqueh<a href='#FN34' epub:type='noteref' class='noteref'>*</a> in tlahtol de naquin onechnotztoya. </div>
<div class='m'>
<span class="verse" id="AC22_10">10&#160;</span>Neh ontlahtlanih: “NoTecotzin, ¿tlenoh inchiuas?” Uan in toTecotzin onechnanquilih: “Xonmoquitzteua uan xoyau Damasco, ompa mitzoniluisqueh nochi tlen moniqui itconchiuas.” </div>
<div class='m'>
<span class="verse" id="AC22_11">11&#160;</span>Uan nic necah chicauac tlanestli onechpopoyotilih, sa onechmauilantahqueh naquin nouan oyayah, uan ohcon onechahxititoh Damasco. </div>
<div class='p'>
<span class="verse" id="AC22_12">12&#160;</span>’Ompa ochanchiuaya se tlacatl itoocaa Ananías, naquin simi octlacamatia nitlanauatil Moisés, uan nochtin in judíos tlen ompa ochanchiuayah otlahtouayah yec ica yeh. </div>
<div class='m'>
<span class="verse" id="AC22_13">13&#160;</span>Onechitaco uan onechiluih: “Nocniu Saulo, xonyancuicatlachia.” Sanniman ontlachix uan yonquitac. </div>
<div class='m'>
<span class="verse" id="AC22_14">14&#160;</span>Ihcuacon onechiluih: “NinDios in totahuan omitzonpihpin itconixmatis nitlaniquilitzin, itconitas naquin Yolchipaucatzintli, uan itconcaquis nitlahtol tlen quisa itich nicamactzin, </div>
<div class='m'>
<span class="verse" id="AC22_15">15&#160;</span>pues touatzin itcontematiltis Yehuatzin innauac nochi in tlalticpactlacameh uan itquimonnonotzas tlen otconitac uan tlen otconcac. </div>
<div class='m'>
<span class="verse" id="AC22_16">16&#160;</span>Uan axan, ¡acmo xonmochia! Xonmoquitzteua, xonmocuatequi uan ixcontlatlauti in toTecotzin mamitzontlahtlacolchipaua, uan ohcon Yehuatzin mitzontlahtlacolchipauas.” </div>
<div class='s'>Pablo quinnonotza quenih Dios octitlan inauac naquin amo judíos </div>
<div class='p'>
<span class="verse" id="AC22_17">17&#160;</span>’Ihcuac onualmocuip Jerusalén, oniah icah in teopantli onmonochilito Dios, uan onquitac se nescayotl quemeh ihcuac setlacochihita. </div>
<div class='m'>
<span class="verse" id="AC22_18">18&#160;</span>Uan onquitac in toTecotzin, uan onechiluih: “¡Xonquisa de nican Jerusalén! Niman xoyau, pues in judíos amo mitzonniltoquilisqueh tlen itquimonmatiltis de neh.” </div>
<div class='m'>
<span class="verse" id="AC22_19">19&#160;</span>Neh onnanquilih: “NoTecotzin, yehuan icmatoqueh nic neh onyaya itich nochtin in teotlanauatilcalmeh, uan onquinuicaya naquin omitzonniltocayah, onquintzacuaya uan onquintacapitzouaya. </div>
<div class='m'>
<span class="verse" id="AC22_20">20&#160;</span>Uan ihcuac ocmictihqueh in Esteban, naquin octematiltaya de Tehuatzin, neh ompa noiuqui inuan oncatca naquin octimictihqueh, uan onyequitac tlen occhiuilihqueh, uan neh onquinpialihtoya nintilmah naquin ocmictihtoyah in Esteban.” </div>
<div class='m'>
<span class="verse" id="AC22_21">21&#160;</span>Masqui ohcon, Yehuatzin onechoniluih: “Xoyau quen onmitzontiquitih, neh inmitzontitlanis toyas uehca, innauac naquin amo judíos.” </div>
<div class='s'>Pablo imac in ueyisoldadohtlayacanqui </div>
<div class='p'>
<span class="verse" id="AC22_22">22&#160;</span>Hasta sa ompa occaqueh, pues ihcuac oquihtoh non tlahtol, yehuan sanniman opeuqueh pohtzahtzih: </div>
<div class='p'>—¡Ixconpohpolo non tlacatl de nin tlalticpactli! ¡Amo icnamiqui yoltos! </div>
<div class='p'>
<span class="verse" id="AC22_23">23&#160;</span>Uan nic yehuan ocachi opohtzahtziah uan ocnaltlehcauilayah ica nintilmah, uan ocnalxitinilayah tiutli, </div>
<div class='m'>
<span class="verse" id="AC22_24">24&#160;</span>in soldadohueyitlayacanqui otlanauatih maccalaquican Pablo itich in ueyi cali den soldados, uan mactacapitzocan mactlahtoltican, uan ohcon icmatisqueh tleca pohtzahtzih ohcon ica yeh. </div>
<div class='m'>
<span class="verse" id="AC22_25">25&#160;</span>Ihcuac Pablo yoquihilpihtoyah ica cuitlaxten para ictacapitzosqueh, yeh octlahtlanih in soldadohtlayacanqui tlen ompa ocatca: </div>
<div class='p'>—¿Max namechoncauilia nitlanauatil Roma nancontacapitzosqueh se tlacatl romano, masqui ayamo ictlahtlacolahsih? </div>
<div class='p'>
<span class="verse" id="AC22_26">26&#160;</span>Ihcuac ohcon oquicac in soldadohtlayacanqui, niman oquiluito in soldadohueyitlayacanqui: </div>
<div class='p'>—¡Tlenoh otconchiuasquia! Nin tlacatl poutoc Roma. </div>
<div class='p'>
<span class="verse" id="AC22_27">27&#160;</span>Ihcuacon in soldadohueyitlayacanqui oyah ica in Pablo, uan octlahtlanih: </div>
<div class='p'>—Ixnechonilui, ¿max touatzin tonromano? </div>
<div class='p'>Pablo ocnanquilih: </div>
<div class='p'>—Quemah. </div>
<div class='p'>
<span class="verse" id="AC22_28">28&#160;</span>In soldadohueyitlayacanqui oquiluih: </div>
<div class='p'>—Neh ontlaxtlau mic tomin uan ohcon onuilic onmochiu inromano. </div>
<div class='p'>Pablo ocnanquilih: </div>
<div class='p'>—Neh onines inromano. </div>
<div class='p'>
<span class="verse" id="AC22_29">29&#160;</span>Ica non naquin octacapitzosquiah Pablo sa occautiuitzqueh. Noiuqui in soldadohueyitlayacanqui omomohtih nic oquihilpih se tlacatl romano. </div>
<div class='s'>Pablo inauac in ueyitiquiuahcayotl judío </div>
<div class='p'>
<span class="verse" id="AC22_30">30&#160;</span>Oualimostic, in soldadohueyitlayacanqui ocniquia icyecmatis tlenoh ica in judíos octeiluayah Pablo. Octohton, uan oquinnichicoh nochtin in teopixcatlayacanqueh uan nochi tlen pouih itich in ueyitiquiuahcayotl judío, uan ocuicac in Pablo innauac.  </div>
<div class='psalmlabel' id='AC23_0'> 23</div>
<div class='p'>
<span class="verse" id="AC23_1">1&#160;</span>Pablo oquimixitac in tiquiuahqueh judíos uan oquimiluih: </div>
<div class='p'>—Nocniuan judíos, noyolihtic yec inmati incualchiutiuitz nochi tlen cuali iixpan Dios hasta nin tonal. </div>
<div class='p'>
<span class="verse" id="AC23_2">2&#160;</span>In ueyiteopixcatlayacanqui Ananías oquintiquitih naquin inauac ocatcah in Pablo mactentlatzinican. </div>
<div class='m'>
<span class="verse" id="AC23_3">3&#160;</span>Ihcuacon Pablo oquiluih: </div>
<div class='p'>—¡Touatzin ometitoc moxayac, Dios mitzonuitiquis! ¿Queutoc oncan toncah para ica in tlanauatil itconitas tlenoh notich moniqui, uan yeh touatzin monohmah amo itcontlepanitztoc in tlanauatil, quen tontlatiquitia manechmacacan? </div>
<div class='p'>
<span class="verse" id="AC23_4">4&#160;</span>Naquin ocatcah inauac in Pablo oquiluihqueh: </div>
<div class='p'>—¿Queutoc ohcon amo tontlepantli inauac niueyiteopixcatlayacancau Dios? </div>
<div class='p'>
<span class="verse" id="AC23_5">5&#160;</span>Pablo oquimiluih: </div>
<div class='p'>—Nocniuan, neh amo onmatia tla yeh ueyiteopixcatlayacanqui, pues ihquin ihcuiliutoc itich in Teotlahtolamatl: “Amo tlensa itquihiluis motiquiuahcatlayacancau.”<a href='#FN35' epub:type='noteref' class='noteref'>*</a> </div>
<div class='p'>
<span class="verse" id="AC23_6">6&#160;</span>Pablo oquitac nic itich in tiquiuahcayotl siquin opouiah iuan in saduceos uan ocsiquin iuan in fariseos. Ica non chicauac oquihtoh: </div>
<div class='p'>—Nocniuan, neh infariseo, uan in teconeu innauac fariseos. ¿Max yeh nic inchia yancuicayolisqueh in miquemeh ica non nanconniquih nannechontemactisqueh itich in tlatzacuiltilis? </div>
<div class='p'>
<span class="verse" id="AC23_7">7&#160;</span>Ihcuac ohcon oquihtoh, in fariseos opeuqueh motlahtolixnamiquih iuan saduceos, uan omotlahcoxilohqueh nochi tlen ompa omonichicohqueh. </div>
<div class='m'>
<span class="verse" id="AC23_8">8&#160;</span>Ohcon omotlahtolixnamiqueh nic in saduceos quihtouah amo catqui yancuicayolilistli, dion iluicactlatitlantli dion ehecameh, uan yeh in fariseos quemah icniltocah catqui nochi non. </div>
<div class='m'>
<span class="verse" id="AC23_9">9&#160;</span>Nochtin opeuqueh cauanih. Siquin teotlamachtanih tlen pouih inuan in fariseos omoquitzteuqueh uan chicauac oquihtohqueh: </div>
<div class='p'>—Tehuan amo itlah itcahxiliah itlahtlacol nin tlacatl. ¿Uan tlanah milauac se espíritu noso se iluicactlatitlantli ocnohnotz? [Ocachi cuali amo matquixnamiquican Dios.] </div>
<div class='p'>
<span class="verse" id="AC23_10">10&#160;</span>Uan ocachi ocauaniah, uan in soldadohueyitlayacanqui omomohtaya tlanah ocmictihqueh Pablo, ica non otlatiquitih matimocan siquin soldados macquixtican ompa campa ocatca, uan ocsipa macuicacan itich in ueyi cali den soldados. </div>
<div class='p'>
<span class="verse" id="AC23_11">11&#160;</span>Itich non youal in toTecotzin omonextih inauac in Pablo uan oquiluih: </div>
<div class='p'>—¡Xonmoyolchicaua, [Pablo]! Ohcon quemeh yotnechontematiltih nican Jerusalén, ohcon noiuqui moniqui itnechontematiltis Roma. </div>
<div class='s'>Siqui judíos motlahtolmacah icmictisqueh in Pablo </div>
<div class='p'>
<span class="verse" id="AC23_12">12&#160;</span>Ihcuac otlanes, siquin judíos omotlahtolmacaqueh uan omoyectencauqueh: </div>
<div class='p'>—Amo ittlacuasqueh uan amo tatlisqueh, tlamo achtoh itmictiah Pablo, uan Dios matechtlatzacuilti tla amo ohcon itchiuah. </div>
<div class='p'>
<span class="verse" id="AC23_13">13&#160;</span>Ocachi uan amo omepoual tlacameh tlen ohcon omotencauqueh. </div>
<div class='m'>
<span class="verse" id="AC23_14">14&#160;</span>Omoteixpantihqueh innauac in teopixcatlayacanqueh uan innauac in tiquiuahqueh judíos uan oquimiluihqueh: </div>
<div class='p'>—Yotmotencauqueh iixpan Dios, Yehuatzin matechtlatzacuilti tla ittlacuah noso tatlih tlamo achtoh itmictiah in Pablo. </div>
<div class='m'>
<span class="verse" id="AC23_15">15&#160;</span>Ica non axan, namehuantzitzin uan nocsiquin naquin namonpouih itich in ueyitiquiuahcayotl judío, ixcontlatlautican in soldadohueyitlayacanqui mostla ocsipa macualica in Pablo namonauactzinco. Xonmotlamican nanconniquih ocachi nancontlahtoltisqueh. Uan achtoh ihcuac ehcoquiu tehuan itchixtosqueh uan itmictisqueh. </div>
<div class='p'>
<span class="verse" id="AC23_16">16&#160;</span>Pero nitelpocau niueltiu in Pablo oquimat nic ohcon omotlahtolmacaqueh in tlacameh. Ica non yeh sanniman oyah icah in ueyi cali den soldados ocmatiltito in Pablo. </div>
<div class='m'>
<span class="verse" id="AC23_17">17&#160;</span>In Pablo oquinotz se soldadohtlayacanqui uan oquiluih: </div>
<div class='p'>—Ixconuica nin telpochtli inauac in soldadohueyitlayacanqui, yeh icpia itlah tlen quiluis. </div>
<div class='p'>
<span class="verse" id="AC23_18">18&#160;</span>Yeh ocuicac in telpochtli uan ocahxitih inauac in soldadohueyitlayacanqui uan oquiluih: </div>
<div class='p'>—In Pablo naquin tzacutoc onechnotz uan onechtlatlautih manmitzonualiquili nin telpochtli, yeh icpia itlah tlen mitzoniluis. </div>
<div class='p'>
<span class="verse" id="AC23_19">19&#160;</span>In soldadohueyitlayacanqui ocmatzitzquih uan ocuicac sican, uan octlahtlanih: </div>
<div class='p'>—¿Tlenoh itniqui itnechiluis? </div>
<div class='p'>
<span class="verse" id="AC23_20">20&#160;</span>Uan telpochtli oquiluih: </div>
<div class='p'>—In judíos omotlahtolmacaqueh mitzontlatlautiquiueh mostla ocsipa ixconuica in Pablo inauac in ueyitiquiuahcayotl judío. Motlamisqueh mach icniquih ocachi ictlahtoltisqueh. </div>
<div class='m'>
<span class="verse" id="AC23_21">21&#160;</span>Pero amo ixquimonniltoquili, pues ocachi de ome poual tlacameh icchixtoqueh icniquih quichtacauisqueh. Yehuan omotencauqueh, Dios maquintlatzacuilti tla tlacuah noso atlih tlamo achtoh icmictiah in Pablo. Sa icchixtoqueh ixconihto quemah. </div>
<div class='p'>
<span class="verse" id="AC23_22">22&#160;</span>In soldadohueyitlayacanqui omotlaminohnotz iuan telpochtli uan ocnahnauatih: </div>
<div class='p'>—Amacah ixnonotza tlen otnechnonotz. </div>
<div class='s'>Pablo icuicah inauac in gobernador Félix </div>
<div class='p'>
<span class="verse" id="AC23_23">23&#160;</span>Ihcuacon oquinnotz ome soldadohtlayacanqueh, uan oquinnauatih mamochihchiuacan ome ciento soldadohten naquin yasqueh imicxipan uan ome poual uan mahtlactli soldados naquin yasqueh ipan caballos, uan omeciento ica inlanza, nochtin mayacan Cesarea ipan chicunaui hora youac. </div>
<div class='m'>
<span class="verse" id="AC23_24">24&#160;</span>Noiuqui maquintlapihpichtican caballos tlen ipan yasqui Pablo, macuiquilican uan mactemactitin in Pablo yoltoc inauac in gobernador Félix. </div>
<div class='m'>
<span class="verse" id="AC23_25">25&#160;</span>Uan oquihcuiluilih se amatl, quihtohtiu ihquin: </div>
<div class='p'>
<span class="verse" id="AC23_26">26&#160;</span>“Neh in Claudio Lisias. Inmitzontlahpaloua, ica motlasohnauactzinco, gobernador Félix. </div>
<div class='m'>
<span class="verse" id="AC23_27">27&#160;</span>Nin tlacatl yoctzitzquihcah in judíos uan yocniquiah icmictisqueh. Pero nic neh onicmat yeh romano, ica non neh ica nosoldados onpaleuih de yehuan. </div>
<div class='m'>
<span class="verse" id="AC23_28">28&#160;</span>Onicnic inmatis tlenoh ica icteiluiah, ica non onuicac innauac in ueyitiquiuahcayotl judío. </div>
<div class='m'>
<span class="verse" id="AC23_29">29&#160;</span>Uan onicmat nic icteiluiah ica itlah tlen poui itich nintlanauatil, pero onquitac amo itlah oquichiu tlen ica icnamiqui icmictisqueh noso ictzacuasqueh. </div>
<div class='m'>
<span class="verse" id="AC23_30">30&#160;</span>Satepan onicmat nic omoichtacatlahtolmacaqueh icmictisqueh yehuan in judíos. Ica non sanniman inmitzontitlanilia, uan noiuqui onquimiluih aquihqueh icteiluiah mayacan monauactzinco uan mamitzoniluitin tlenoh ica icteiluiah. [Xonmetztia cuali.]” </div>
<div class='p'>
<span class="verse" id="AC23_31">31&#160;</span>In soldados occhiuqueh tlen oquinnauatihqueh. Ica youal ocuicaqueh in Pablo itich altipetl Antípatris. </div>
<div class='m'>
<span class="verse" id="AC23_32">32&#160;</span>Oualimostic tlen oyayah ipan caballos ocuicaqueh Pablo itich in ueyi altipetl Cesarea, uan nocsiquin naquin oyayah imicxipan omocuipqueh itich in ueyi cali den soldados. </div>
<div class='m'>
<span class="verse" id="AC23_33">33&#160;</span>Ihcuac oahsitoh Cesarea, ocmactihqueh in gobernador in amatl, uan inauac octemactihqueh in Pablo. </div>
<div class='m'>
<span class="verse" id="AC23_34">34&#160;</span>In gobernador ocamapou in amatl, uan octlahtlanih in Pablo itich tlen tlali otlacat. Uan ihcuac oquimat nic ones Cilicia, </div>
<div class='m'>
<span class="verse" id="AC23_35">35&#160;</span>oquiluih: </div>
<div class='p'>—Inmitzoncaquis ihcuac ehcosqueh aquihqueh mitzonteiluiah. </div>
<div class='p'>Uan otlanauatih macuicacan itich nipalacio in Herodes uan ompa macpihpixtocan.  </div>
<div class='psalmlabel' id='AC24_0'> 24</div>
<div class='s'>Pablo motlahtolpaleuia inauac in gobernador Félix </div>
<div class='p'>
<span class="verse" id="AC24_1">1&#160;</span>Satepan ipan macuil tonal oahsito in ueyiteopixcatlayacanqui Ananías inuan siquin tiquiuahqueh judíos, uan noiuqui se tetlahtouani itoocaa Tértulo. Yehuan omoteixpantihqueh inauac in gobernador uan inauac octeiluayah in Pablo. </div>
<div class='m'>
<span class="verse" id="AC24_2">2&#160;</span>Ihcuac oquehcotihqueh in Pablo, in Tértulo opeu icteiluia iixpan Félix, ihquin oquihtoh: </div>
<div class='p'>—Itpaquih nic yauehcau cuali itchanchiuah nic touatzin cuali tontiquiuahqui, uan mic tlamantli cuali moyectlalia ica moyectlayoluilitzin itich nin tlali campa itchanchiuah. </div>
<div class='m'>
<span class="verse" id="AC24_3">3&#160;</span>Nouiyan uan nochipa cuali itmatoqueh non, uan simi itmotlasohcamatih motlasohnauactzinco, ueyihcatzintli tiquiuahqui Félix. </div>
<div class='m'>
<span class="verse" id="AC24_4">4&#160;</span>Pero nic amo itniquih itmitzonuehcatlasasqueh ocachi, inmitzmotlatlautilihtzinoua ixtechmocaquitihtzino tipitzin, ohcon quen nochipa ittechonyeccaqui. </div>
<div class='m'>
<span class="verse" id="AC24_5">5&#160;</span>Otcahxilihqueh nin tlacatl tetlahtolmacatinimi, uan quimixnamictlalia nochtin judíos ic nouiyan itich in tlalticpactli, uan yeh intlayacancau nonqueh nazarenos tlen amo yec nintlaniltoquilis. </div>
<div class='m'>
<span class="verse" id="AC24_6">6&#160;</span>Ocniquia icpitzoticchiuas in toteopan, ica non tehuan ottzitzquihqueh. [Uan otniquiah ittlatzacuiltisqueh quemeh techiluia in totlanauatil. </div>
<div class='m'>
<span class="verse" id="AC24_7">7&#160;</span>Pero in soldadohueyitlayacanqui Lisias omocalaquih uan ica mic chicaualistli ocquixtih tonauac, </div>
<div class='m'>
<span class="verse" id="AC24_8">8&#160;</span>uan otlanauatih naquin icteiluiah macteiluiquih monauactzinco.] Ixcontlahtolti in Pablo, uan ohcon monohmah itconitas nic milauac nochi tlen ica itteiluiah. </div>
<div class='p'>
<span class="verse" id="AC24_9">9&#160;</span>In judíos naquin ompa ocatcah oquihtouayah nic milauac tlen oquihtoh in Tértulo. </div>
<div class='m'>
<span class="verse" id="AC24_10">10&#160;</span>Ihcuacon in gobernador ica nima ocnaltiquitih matlahto Pablo. Uan Pablo oquihtoh: </div>
<div class='p'>—Neh inmatoc nic ya itconpia mic xiuitl tontiquiuahqui itich in tlali campa itchanchiuah, ica non ica mic yolchicaualistli neh inmotlahtolpaleuis moixpantzinco. </div>
<div class='m'>
<span class="verse" id="AC24_11">11&#160;</span>Touatzin cuali itcontetlahtlanis, yaquin icpia mahtlactlamome tonal ontlehcoc Jerusalén ontlacachiuato Dios. </div>
<div class='m'>
<span class="verse" id="AC24_12">12&#160;</span>Amo queman onechahsiqueh inmahuatoc inuan in tocniuan, dion inquinmoyonihtinimi icah in teopantli, noso itich in teotlanauatilcalmeh, dion ocsican itich in altipetl. </div>
<div class='m'>
<span class="verse" id="AC24_13">13&#160;</span>Ica non amo cah quenih uilis icnextisqueh tla milauac nochi tlen ica nechteiluiah. </div>
<div class='m'>
<span class="verse" id="AC24_14">14&#160;</span>Nin quemah inmopantia monauactzinco, neh intlacachiua ninDios notahuan quemeh temachtia in Ohtli de Cristo. Naquin nechteiluiah, non Ohtli quiluiah amo yec tlaniltoquilistli. Sannoiuqui inniltoca nochi tlen ihcuiliutoc itich nitlanauatil Moisés uan itich nintlahcuilol in teotlanauatanih. </div>
<div class='m'>
<span class="verse" id="AC24_15">15&#160;</span>Uan sannoiuqui quemeh ninqueh tlacameh, inmochia Dios quinyancuicayolitis in miquemeh, mayeh tlen yolchipauaqueh uan mayeh tlen amo. </div>
<div class='m'>
<span class="verse" id="AC24_16">16&#160;</span>Ica non nochipa inmochicaua inpias chipauac noyolo iixpan Dios uan innauac in tlacameh. </div>
<div class='p'>
<span class="verse" id="AC24_17">17&#160;</span>’Oncatca mic xiuitl ocsican, uan yaquin onualah Jerusalén onquinualiquilih tomin nochancaicniuan judíos naquin quinpoloua, uan ontlalico tlahpialtlatemactil inauactzinco Dios. </div>
<div class='m'>
<span class="verse" id="AC24_18">18&#160;</span>Yeh non onchiutoya uan yonmochipauca quen quihtoua in totlanauatil, ihcuac ompa oncatca icah in teopantli, onechahsitoh siquin judíos tlen pouih Asia. Amo nouan ocatcah miqueh tocniuan dion onquinmoyonihtoya. </div>
<div class='m'>
<span class="verse" id="AC24_19">19&#160;</span>Naquin onechahsiqueh ocnamiquia nican uitzeh monauactzinco uan nechteiluisqueh tla itlah icniquih nechtlahtlacoltisqueh. </div>
<div class='m'>
<span class="verse" id="AC24_20">20&#160;</span>Pero tla amo, tlen nican cateh maquihtocan tlenoh amo cuali onechahxilihqueh ihcuac onmoteixpantih inauac in ueyitiquiuahcayotl judío. </div>
<div class='m'>
<span class="verse" id="AC24_21">21&#160;</span>Noso xamo yeh nechteiluiah nic onquihtoh chicauac ihcuac oncatca intlahcoyan yehuan: “¿Max yeh nic inchia yancuicayolisqueh in miquemeh, ica non nanconniquih nannechontemactisqueh itich in tlatzacuiltilis?” </div>
<div class='p'>
<span class="verse" id="AC24_22">22&#160;</span>Félix yeh cuali ocmatia tlenoh icniltocah naquin cateh itich niOhtectzin Cristo, uan [ihcuac oquicac tlen oquihtoh Pablo,] oquihtoh icyectlalis non tlanonotz itich ocse tonal. Oquimiluih: </div>
<div class='p'>—Ihcuac uitz in soldadohueyitlayacanqui Lisias innamechonyectlalilis namotlanonotz. </div>
<div class='p'>
<span class="verse" id="AC24_23">23&#160;</span>Ocnauatih se soldadohtlayacanqui macpihpia in Pablo, pero amo mahsic mactzacua uan maccaua niyolohicniuan [mactatin], macmatlanican ica tlen icpoloua. </div>
<div class='p'>
<span class="verse" id="AC24_24">24&#160;</span>Siquin tonalmeh satepan in Félix oualah iuan nisiuau itoocaa Drusila, yeh se siuatl judía. Otlanauatih macnotzatin Pablo uan oquicac nitlamachtilis tlen tlahtoua ica in tlaniltoquilistli inauac Cristo Jesús. </div>
<div class='m'>
<span class="verse" id="AC24_25">25&#160;</span>Pero ihcuac Pablo opeu quinnonotza nic moniqui sechipaucaninimis, uan nic moniqui semotzacuilis itich in tlahtlacol, uan nic itich necah tonal Dios tetlatzacuiltis, in Félix omomohtih uan oquiluih: </div>
<div class='p'>—Ya cuali, axan ya uilis toyas. Ihcuac incahxilis, ocsipa inmitznotzas. </div>
<div class='p'>
<span class="verse" id="AC24_26">26&#160;</span>Noiuqui in Félix occhiaya mactiquiui tomin in Pablo, uan ica non micpa ocnotzaya iuan mononotzas. </div>
<div class='m'>
<span class="verse" id="AC24_27">27&#160;</span>Opanoc ome xiuitl uan in ueyitiquiuahtlayacanqui romano ocpatlac in Félix den tiquiuahcayotl uan octlalih yen Porcio Festo. Uan nic Félix oquinic cuali mocauas innauac in judíos, ica non amo occahcau in Pablo.  </div>
<div class='psalmlabel' id='AC25_0'> 25</div>
<div class='s'>Pablo inauac in gobernador Festo </div>
<div class='p'>
<span class="verse" id="AC25_1">1&#160;</span>Festo oehcoc uan otlasilih, uan ipan yeyi tonal satepan oquis de Cesarea uan otlehcoc Jerusalén. </div>
<div class='m'>
<span class="verse" id="AC25_2">2&#160;</span>In teopixcatlayacanqueh uan nincuahcualtlayacancauan in judíos omoteixpantitoh inauac uan octeiluayah in Pablo. </div>
<div class='m'>
<span class="verse" id="AC25_3">3&#160;</span>Simi octlatlautayah in gobernador Festo maquinualtitlanili in Pablo itich nimaltipeu Jerusalén. Ohcon omotlatlautihqueh nic yehuan yomotlahtolmacacah quichtacauisqueh uan icmictisqueh itich in ohtli. </div>
<div class='m'>
<span class="verse" id="AC25_4">4&#160;</span>Pero Festo oquimiluih nic Pablo ya tzacutoc nepa Cesarea, uan yeh niman ompa yasqui. </div>
<div class='m'>
<span class="verse" id="AC25_5">5&#160;</span>Oquimiluih: </div>
<div class='p'>—Naquin ocachi namontlayacantoqueh, xonyacan nouan Cesarea, uan tla nin tlacatl itlah amo cuali oquichiu, ompa uilis nanconteiluisqueh. </div>
<div class='p'>
<span class="verse" id="AC25_6">6&#160;</span>Oc omocau ompa Jerusalén sa queh chicueyi noso mahtlactli tonal, uan omocuip Cesarea. Uan oualimostic omotlalih itich nitiquiuahcaicpal uan otlatitlan macanatin in Pablo. </div>
<div class='m'>
<span class="verse" id="AC25_7">7&#160;</span>Ihcuac oquehcotihqueh in Pablo, in judíos tlen oualahqueh de Jerusalén ocyaualohqueh, uan ica mic tlamantli tlen temohtih oquistlacatlalayah, masqui ohcon amo ocpiayah quenih icnextisqueh tla milauac tlen ica octeiluayah. </div>
<div class='m'>
<span class="verse" id="AC25_8">8&#160;</span>Pablo ihquin omotlahtolpaleuih: </div>
<div class='p'>—Neh amo queman onquixpanauih nintlanauatil in judíos dion in ueyitiquiuahtlayacanqui César, uan nochipa intlepanita in teopantli. </div>
<div class='p'>
<span class="verse" id="AC25_9">9&#160;</span>Festo ocniquia cuali mocauas inuan judíos, uan ica non octlahtlanih Pablo: </div>
<div class='p'>—¿Xamo itconniqui tontlehcos Jerusalén, uan ompa noixpan ittasqueh tlenoh ica mitzteiluiah? </div>
<div class='p'>
<span class="verse" id="AC25_10">10&#160;</span>Pablo ocnanquilih: </div>
<div class='p'>—Nican nicah iixpan se itiquiuahcapan César, uan nican icnamiqui manechtlahtoltican. Touatzin moixcoyan cuali itconmatoc neh amitlah onquinchiuilih in judíos. </div>
<div class='m'>
<span class="verse" id="AC25_11">11&#160;</span>Tla itlah amo cuali onicchiu tlen ica notich icnamiqui miquilistli, neh inmotemactis manechmictican; pero tla amo milauac tlen ica nechteiluiah, amaquin uilis nechtemactis inmac yehuan in Judíos. Intlahtlani inmoteixpantis inauac in ueyitiquiuahtlayacanqui César. </div>
<div class='p'>
<span class="verse" id="AC25_12">12&#160;</span>Ihcuacon in gobernador Festo omononotz iuan naquin ictlahtolyolchicauah, uan satepan oquiluih in Pablo: </div>
<div class='p'>—Itconniqui tonmoteixpantis inauac in ueyitiquiuahtlayacanqui César, inauac toyas. </div>
<div class='s'>Pablo inauac in ueyitiquiuahqui Agripa </div>
<div class='p'>
<span class="verse" id="AC25_13">13&#160;</span>Opanoc oc omeyeyi tonal, uan in ueyitiquiuahqui Agripa uan Berenice oualahqueh Cesarea octlahpalocoh in Festo. </div>
<div class='m'>
<span class="verse" id="AC25_14">14&#160;</span>Ompa omocauqueh miqueh tonalmeh, uan ica non Festo ocmatiltih in ueyitiquiuahqui den Pablo, uan oquiluih: </div>
<div class='p'>—Nican catqui se tlacatl naquin in Félix occauteu tzacutoc. </div>
<div class='m'>
<span class="verse" id="AC25_15">15&#160;</span>Ihcuac oncatca Jerusalén, in teopixcatlayacanqueh uan in tiquiuahqueh judíos octeiluicoh nonauac, uan onechtlatlautihqueh mantlatzacuilti. </div>
<div class='m'>
<span class="verse" id="AC25_16">16&#160;</span>Neh onquinnanquilih nic in tiquiuahqueh romanos amo ohcon ictemacah acah itich in miquilis, tlamo achtoh iccauiliah mixitas iuan naquin icteiluiah, uan ohcon uilis motlahtolpaleuis imixpan. </div>
<div class='m'>
<span class="verse" id="AC25_17">17&#160;</span>Ica non, ihcuac yehuan nonauac oualahqueh nican, sanniman oualimostic onmotlalih itich notiquiuahcaicpal, uan ontlatitlan macanatin in tlacatl. </div>
<div class='m'>
<span class="verse" id="AC25_18">18&#160;</span>Uan ihcuac yehuan otlahtohqueh uan octeiluihqueh, amitlah temohtih tlen ica octeiluayah quemeh neh onyoluaya. </div>
<div class='m'>
<span class="verse" id="AC25_19">19&#160;</span>Tlamo san octeiluayah ica siqui tlamantli tlen poui itich nintlaniltoquilis, uan ipampa se tlacatl itoocaa Jesús, naquin yomic, uan Pablo quihtoua yoltoc. </div>
<div class='m'>
<span class="verse" id="AC25_20">20&#160;</span>Uan neh amo onicmat quenih inyectlalis nin tlamantli, ica non ontlahtlanih max ocniquia yasqui Jerusalén, uan ompa inquitas tlenoh ica icteiluiah. </div>
<div class='m'>
<span class="verse" id="AC25_21">21&#160;</span>Pero nic in Pablo octlahtlan mactlahtolti yen ueyitiquiuahtlayacanqui Augusto César, ontlanauatih mactzacuacan hasta ihcuac uilis intitlanis inauac. </div>
<div class='p'>
<span class="verse" id="AC25_22">22&#160;</span>Ihcuacon Agripa oquiluih in Festo: </div>
<div class='p'>—Neh noiuqui onechpactisquia incacaquis non tlacatl. </div>
<div class='p'>Festo ocnanquilih: </div>
<div class='p'>—Mostla itconcaquis. </div>
<div class='p'>
<span class="verse" id="AC25_23">23&#160;</span>Oualimostic oahsito Agripa iuan Berenice. Oquinsilihqueh ica tlailiuis ueyi tetlacachiualis. Inuan oyahqueh in soldadohueyitlayacanqui uan in cuahcual tlayacanqueh itich non ueyi altipetl, uan sansican ocalaqueh campa nochipa monichicouah. Sanniman in Festo otlanauatih macualicacan Pablo. </div>
<div class='m'>
<span class="verse" id="AC25_24">24&#160;</span>Ihcuacon Festo oquihtoh: </div>
<div class='p'>—Ueyitiquiuahqui Agripa, uan nochtin naquin nican onamonmonichicohqueh, nican nanconitah nin tlacatl. Nochtin judíos icteiluiah nonauac uan onechtlatlautihqueh ompa Jerusalén uan noiuqui nican, pohtzahtzitiuitzeh acmo mayolto. </div>
<div class='m'>
<span class="verse" id="AC25_25">25&#160;</span>Pero neh amo itlah tlahtlacol incahxilia tlen ica icnamiqui in miquilistli. Uan in Pablo oquinic moteixpantis inauac in Augusto César, ica non neh yonquihtoh inauac intitlanis. </div>
<div class='m'>
<span class="verse" id="AC25_26">26&#160;</span>Uan nic neh amo inyecmati tlenoh inquihcuiluilis in toteco, in ueyitiquiuahtlayacanqui Augusto César, ica non incualica namonauactzinco onteixpantico, uan ocachi monauactzinco, ueyitiquiuahqui Agripa. Ixcontlahtolti uan ohcon inmatis tlenoh inquihcuilos. </div>
<div class='m'>
<span class="verse" id="AC25_27">27&#160;</span>Pues amo iuqui inquita intitlanis se naquin icteiluiah, tla amo iuan intitlanis se amatl tlen maquihtohtiu tlenoh ica icteiluiah.  </div>
<div class='psalmlabel' id='AC26_0'> 26</div>
<div class='s'>Pablo motlahtolpaleuia inauac in ueyitiquiuahqui Agripa </div>
<div class='p'>
<span class="verse" id="AC26_1">1&#160;</span>In Agripa oquiluih Pablo: </div>
<div class='p'>—Ya uilis tonmotlahtolpaleuis. </div>
<div class='p'>Ihcuacon Pablo ocahcocu nima uan ihquin opeu quimiluia: </div>
<div class='p'>
<span class="verse" id="AC26_2">2&#160;</span>—Simi inpaqui, ueyitiquiuahqui Agripa, nic axan inmotlahtolpaleuia monauactzinco ica nochi tlen nechteiluiah in judíos. </div>
<div class='m'>
<span class="verse" id="AC26_3">3&#160;</span>Pues inmatoc touatzin cuali itconixmati in toihmachtilis uan tlenoh ica itmotlahtolixnamiquih tehuan itjudíos. Ica non inmitzontlatlautia ixnechoncaqui ica pacahyouilistli. </div>
<div class='s'>Pablo tlanonotza quenih ocatca niyolilis achtoh </div>
<div class='p'>
<span class="verse" id="AC26_4">4&#160;</span>’Nochtin in judíos cuali icmatoqueh quenih onmoscaltih uan quenih onninin innauac nochancaicniuan uan itich Jerusalén. </div>
<div class='m'>
<span class="verse" id="AC26_5">5&#160;</span>Yehuan cuali icmatih, uan tla ocniquisquiah uilis mitzoniluisqueh, nic neh nochipa onipou iuan fariseos naquin ocachi chicauac ictlacamatih in totlanauatil. </div>
<div class='m'>
<span class="verse" id="AC26_6">6&#160;</span>Uan axan nican nechtlahtoltihtoqueh nic inchixtoc mochiuas tlen Dios omoyectencau innauac in toyauehcautahuan. </div>
<div class='m'>
<span class="verse" id="AC26_7">7&#160;</span>Nochtin in mahtlactlamome pantli de tocniuan tlen pouih Israel noiuqui icchiah icsilisqueh tlen omoyectencau Dios, ica non ica tonal uan ica youal motemacah itich nitiquitzin Dios. Ueyitiquiuahqui Agripa, ica non in judíos nechteiluiah, nic inpia nin nichialistli. </div>
<div class='m'>
<span class="verse" id="AC26_8">8&#160;</span>¿Xanqui namehuantzitzin nanconyoluiah Dios amo uili quinyancuicayolitia in miquemeh? </div>
<div class='s'>Pablo tlanonotza quen tlensa oquinchiuilaya in tlaniltocanih </div>
<div class='p'>
<span class="verse" id="AC26_9">9&#160;</span>’Neh nonohmah onyoluaya inchiuas tlensaso amo cuali tlen ica inquixnamiquis nitoocaatzin Jesús de Nazaret. </div>
<div class='m'>
<span class="verse" id="AC26_10">10&#160;</span>Uan ohcon onicchiu ompa Jerusalén. Ica ninyequitalis in teopixcatlayacanqueh, neh onquintzacuaya miqueh iaxcatzitzin Dios; uan ihcuac oquinmictayah, neh onquihtouaya cuali tlen icchiuah. </div>
<div class='m'>
<span class="verse" id="AC26_11">11&#160;</span>Micpa oncalaquia nouiyan itich in teotlanauatilcalmeh uan onquintlahyouiltaya, uan onquinchiualtaya pitzotic macteneuacan Jesús. Uan onechsincualanayah tlailiuis, uan masqui itich uehca tlalmeh amo judíos, onquintemohtinimia tlensaso inquinchiuilis. </div>
<div class='s'>Pablo tlanonotza quenih otlaniltocac inauac Cristo </div>
<div class='r'>(Hch. 9:1-19; 22:6-16) </div>
<div class='p'>
<span class="verse" id="AC26_12">12&#160;</span>’Se tonal oniah Damasco ohcon inquinchiuilitiu. In teopixcatlayacanqueh onechmactihqueh se amatl tlen nechcaua ohcon inquinchiuilis, uan ica onechtitlanqueh. </div>
<div class='m'>
<span class="verse" id="AC26_13">13&#160;</span>Itconmomachitis ueyitiquiuahqui, quemeh tlahcotonal onyaya itich in ohtli uan onquitac se tlanestli oualpitlan itich in iluicac, ocachi chicauac otlauaya uan amo in tonaltzin, uan onechyaualoh neh uan naquin nouan oyayah. </div>
<div class='m'>
<span class="verse" id="AC26_14">14&#160;</span>Itnochtin otuitzqueh tlalpan, uan onicac se tlahtol onechnotz ica hebreohtlahtol. Onechiluih: “Saulo, Saulo, ¿tleca itconniqui itnechonpohpolos? San yen touatzin tonmocohcocohtoc quemeh in cuapoueh ihcuac quixtilicsa in tipostli den arado.” </div>
<div class='m'>
<span class="verse" id="AC26_15">15&#160;</span>Neh onnanquilih: “¿Aquih touatzin, notecotzin?” Uan noTecotzin onechnanquilih: “Neh in Jesús, naquin touatzin itconniqui itconpohpolos. </div>
<div class='m'>
<span class="verse" id="AC26_16">16&#160;</span>Axan xonmeua uan xonmosinquitza. Ixconmati, neh onmitzonmonextilih nic inniqui inmitzontitlanis quemeh tonnotiquitcau, uan ohcon itcontematiltis tlen yotconitac uan tlen oc itconitas de neh ocachi tlaixpan. </div>
<div class='m'>
<span class="verse" id="AC26_17">17&#160;</span>Inmitzonpaleuis de inmac mochancaicniuan judíos uan inmac naquin amo judíos, naquin innauac axan inmitzontitlani. </div>
<div class='m'>
<span class="verse" id="AC26_18">18&#160;</span>Inmitzontitlani innauac ixquimontlachialti, uan maquisacan de itich in tlayouilotl uan mauiquican itich in tlanestli, maquisacan de imac in Satanás, uan mauiquican inauactzinco Dios; para matlaniltocacan nonauac uan ohcon icsilisqueh tetlapohpoluilistli de nintlahtlacol, uan imaxcatis tlen icsiliah aquihqueh Dios yoquinsicantlalih den tlahtlacol.” </div>
<div class='s'>Pablo ictlacamati tlen Jesús oquiluih </div>
<div class='p'>
<span class="verse" id="AC26_19">19&#160;</span>’Uan ohcon, ueyitiquiuahqui Agripa, neh ontlacamat tlen onquitac omonextih iluicac. </div>
<div class='m'>
<span class="verse" id="AC26_20">20&#160;</span>Ica non onquinmatiltih in tocniuan tlen pouih Damasco, uan satepan tlen pouih Jerusalén uan Judea uan noiuqui naquin amo judíos, mamoyolcuipacan de nintlahtlacol uan maualmocuipacan inauactzinco Dios, uan macchiuacan chiualistli tlen macnexti nic omoyolcuipqueh. </div>
<div class='m'>
<span class="verse" id="AC26_21">21&#160;</span>Ica non siquin judíos onechtzitzquihqueh icah in teopantli uan ocniquiah nechmictisqueh. </div>
<div class='m'>
<span class="verse" id="AC26_22">22&#160;</span>Pero Dios onechpaleuih, uan ica non oc nican nicah axan, inquinmatiltia de Jesucristo mayeh tlen tzocotzitzin uan mayeh tlen cuahcualten. Amitlah ocse tlamantli inquinmachtia tlamo sayeh tlen Moisés uan in teotlanauatanih yoquihtohqueh mochiuas: </div>
<div class='m'>
<span class="verse" id="AC26_23">23&#160;</span>Inquinmachtia nic in Cristo Temaquixtani ocpiaya tlen momiquilis, uan Yehuatzin naquin achtoh oyancuicayolisquia itich miquilistli, para ictematiltis in tlanestli den temaquixtilistli inauac in tochancaicniuan judíos uan innauac naquin amo judíos. </div>
<div class='s'>Pablo icniqui icyolcuipas in Agripa </div>
<div class='p'>
<span class="verse" id="AC26_24">24&#160;</span>Ihcuac Pablo ohcon omotlahtolpaleuihtoya, Festo chicauac oquiluih: </div>
<div class='p'>—¡Pablo, touatzin acmo tonyecyoltoc! Tontlaixmati sa panolistli, uan non ya mitzoncuiptoc acmo tonyecyoltoc. </div>
<div class='p'>
<span class="verse" id="AC26_25">25&#160;</span>Pablo ocnanquilih: </div>
<div class='p'>—Neh amo incuatlapolohtoc, ueyitiquiuahqui Festo, tlen innamechoniluia yeh milauac uan ualeua itich cuali tlalnamiquilistli. </div>
<div class='m'>
<span class="verse" id="AC26_26">26&#160;</span>In ueyitiquiuahqui Agripa cuali icmati nochi nin tlamantli, uan ica non inauac intlahtoua ica mic yolchicaualistli; pues inmatoc nic yeh icmati nochi non, pues amitlah omochiu san ichtacatzin. </div>
<div class='m'>
<span class="verse" id="AC26_27">27&#160;</span>Ueyitiquiuahqui Agripa, ¿itquimonniltoca in teotlanauatanih? Neh inmati nic quemah itquimonniltoca. </div>
<div class='p'>
<span class="verse" id="AC26_28">28&#160;</span>Agripa ocnanquilih: </div>
<div class='p'>—Sa tzocotzin uan ya itnechontlaniltoctia mani incristiano. </div>
<div class='p'>
<span class="verse" id="AC26_29">29&#160;</span>Pablo oquiluih: </div>
<div class='p'>—Non tla sa tzocotzin poliui noso oc uehcau, Dios macmoniquilti amo san touatzin, tlamo noiuqui nochtin naquin axan nechcactoqueh mamochiuacan Cristianos quemeh neh, pero amo mailpitocan ica cadenas quemeh neh. </div>
<div class='p'>
<span class="verse" id="AC26_30">30&#160;</span>Ihcuac Pablo oquihtoh non, omoquitzteuqueh in ueyitiquiuahqui Agripa, in gobernador Festo, in Berenice, uan nochtin tlen ompa ocatcah inuan. </div>
<div class='m'>
<span class="verse" id="AC26_31">31&#160;</span>Ihcuac oquisqueh oyahqueh, ocmosepannonotztayah uan ocmoiluayah: </div>
<div class='p'>—Nin tlacatl amo itlah oquichiu tlen ica icnamiqui miquilistli, dion icnamiqui tzacutos. </div>
<div class='p'>
<span class="verse" id="AC26_32">32&#160;</span>Uan Agripa oquiluih Festo: </div>
<div class='p'>—Nin tlacatl ouilisquia itcahcauasqueh, tla amo octlahtlanini moteixpantis mactlahtolti yen César.  </div>
<div class='psalmlabel' id='AC27_0'> 27</div>
<div class='s'>Pablo icuicah Roma </div>
<div class='p'>
<span class="verse" id="AC27_1">1&#160;</span>Ihcuac ocyoluihqueh nic quemah techtitlanisqueh Italia, in Pablo uan ocsiquin naquin otzacutoyah oquintemactihqueh imac se soldadohtlayacanqui itoocaa Julio, tlen poui itich in batallón de Augusto. </div>
<div class='m'>
<span class="verse" id="AC27_2">2&#160;</span>Otcalaqueh itich se barco tlen poui itich in altipetl Adramitio, tlen opanotasquia itenco sehse in altipemeh tlen pouih Asia. Ohcon otyahqueh itich mar. Touan oyaya in Aristarco, yeh se macedonio tlen opouia Tesalónica. </div>
<div class='m'>
<span class="verse" id="AC27_3">3&#160;</span>Oualimostic otahsiqueh Sidón. Julio oquicnomat in Pablo uan oquicau maquintlahpaloh niyolohicniuan uan macmatlanican. </div>
<div class='m'>
<span class="verse" id="AC27_4">4&#160;</span>Uan ihcuac otoneuqueh de ompa, otyahqueh otpanoqueh inacasco Chipre canic acmo otquixnamiquisquiah in ehecatl, pues otechixtzacuilaya. </div>
<div class='m'>
<span class="verse" id="AC27_5">5&#160;</span>Otpanauihqueh mar tlen poui Cilicia uan Panfilia, uan otahsitoh itich in altipetl Mira tlen poui Licia. </div>
<div class='p'>
<span class="verse" id="AC27_6">6&#160;</span>Ompa in soldadohtlayacanqui ocahsic se barco tlen poui Alejandría uan yaui Italia, uan ompa otechcalaquih. </div>
<div class='m'>
<span class="verse" id="AC27_7">7&#160;</span>Miqueh tonalmeh san yolic otyayah, uan ica mic ouehcayotl otahsitoh iixpan in altipetl Cnido. Pero in ehecatl acmo otechcauaya tixtlapalosqueh, uan ica non otyaualohqueh in tlalyaualol Creta ic iixpan Salmón, canic acmo otquixnamiquisquiah in ehecatl. </div>
<div class='m'>
<span class="verse" id="AC27_8">8&#160;</span>Otyahqueh inacasco Creta ica mic ouehcayotl, uan otahsitoh itich se altipetl itoocaa Puertos Buenos, inauac ocse altipetl tlen itoocaa Lasea. </div>
<div class='p'>
<span class="verse" id="AC27_9">9&#160;</span>Yopanocah mic tonalten, uan yopeucah in tlapoualten ihcuac eheca,<a href='#FN36' epub:type='noteref' class='noteref'>*</a> ica non yomochiuca temohtih oueh se yasqui itich mar. Ica non Pablo oquimiluih: </div>
<div class='p'>
<span class="verse" id="AC27_10">10&#160;</span>—Tocniuantzitzin, neh inquita tla tiaueh ocachi, topan tlaouehtis, uan itpolosqueh in tlamemel uan in barco, uan amo sayehua, tlamo noiuqui in toyolilis. </div>
<div class='p'>
<span class="verse" id="AC27_11">11&#160;</span>Pero in soldadohtlayacanqui ocachi occaquia naquin ocuicaya in barco uan niteco in barco, uan amo yeh tlen octouaya in Pablo. </div>
<div class='m'>
<span class="verse" id="AC27_12">12&#160;</span>Uan nic noiuqui itich non altipetl amo cuali secpixtos se barco ihcuac ehecatlah, ica non miqueh ocyoluihqueh ocachi cuali xamo uilis tahsisqueh itich in altipetl Fenice, tlen noiuqui poui Creta. Itenco in mar campa otahsisquiah amo ocachi calaqui in ehecatl tlen uitz ic tlacpac uan tlen uitz ic tlatzintlan, uan ompa otpanosquiah in ehecatlah. </div>
<div class='s'>In chicauac ehecatl ipan mar </div>
<div class='p'>
<span class="verse" id="AC27_13">13&#160;</span>Yec ihcuacon sa yolic opeu ualehco se ehecatl ic tlatzintlan, ica non ocyoluihqueh xa cuali ahsisqueh campa ocyoluihqueh. Octlehcoltihqueh in tipostlatzicoualoni uan otyahqueh otpanotahqueh itenco in ueyi tlalyaualol Creta. </div>
<div class='m'>
<span class="verse" id="AC27_14">14&#160;</span>Pero ayamo uehca otyayah ihcuac topan oualah se chicauac ehecatl itoocaa Euroclidón, </div>
<div class='m'>
<span class="verse" id="AC27_15">15&#160;</span>uan in ehecatl simi chicauac ocuilanaya in barco, uan in barco amo ocxicouaya quixnamiquis in ehecatl. Ica non sa otmocauilihqueh matechuilana. </div>
<div class='m'>
<span class="verse" id="AC27_16">16&#160;</span>Otpanoqueh icuitlapan se tzohtzocotzin tlalyaualol itoocaa Cauda, campa amo oahsia chicauac in ehecatl, uan ica mic ouehcayotl ottlehcoltihqueh in lancha tlen ocuicayah queh innipial. </div>
<div class='m'>
<span class="verse" id="AC27_17">17&#160;</span>Ihcuac yottlehcoltihqueh, oquihilpihqueh in barco tlen itich otyayah ica cuahcual lazo ic itlampa para amo mapostiqui. Omomohtayah tla omixtiuitoh ipan xali canic quiluiah Sirte, uan ica non oquintimouihqueh in mantahtilmahten tlen itich omixtiuaya in ehecatl, uan occauqueh in barco sa ohcon mayaui. </div>
<div class='m'>
<span class="verse" id="AC27_18">18&#160;</span>Oualimostic in chicauac ehecatl simi octacapitzouaya in barco, ica non opeuqueh icpantlatiuiah siqui tlamemel. </div>
<div class='m'>
<span class="verse" id="AC27_19">19&#160;</span>Oualiuiptic, inohmah ica ninma ocpantlatiuihqueh tlensa ichihchiuca in barco. </div>
<div class='m'>
<span class="verse" id="AC27_20">20&#160;</span>Uan ohcon miqueh tonalmeh amo omotayah in sitlalimeh dion tonaltzin, uan topan oc oualaya chicauac ehecatl, ica non acmo otyoluayah tla oc ityolisqueh. </div>
<div class='p'>
<span class="verse" id="AC27_21">21&#160;</span>Nic ya mic tonal acmo ottlacuahtoyah, Pablo omoquitzteu tlatzalan de yehuan uan oquihtoh: </div>
<div class='p'>—Tocniuantzitzin, ocnamiquia oxnechoncaquinih uan amo otquisanih de Creta, pues tla oxnechoncaquinih amo ihquin topan opanosquia, uan amo opoliuisquia tlen yopoliu. </div>
<div class='m'>
<span class="verse" id="AC27_22">22&#160;</span>Pero axan namonochtin innamechontlatlautia xonmoyolchicauacan, pues dion semeh namehuantzitzin amo icpolos niyolilis, tlamo sayeh in barco poliuis. </div>
<div class='m'>
<span class="verse" id="AC27_23">23&#160;</span>Nin youal onechmonextilih se iiluicactlatitlancau in Dios naquin inauac inpoui uan intiquiti, </div>
<div class='m'>
<span class="verse" id="AC27_24">24&#160;</span>uan onechiluih: “Amo xonmomohti, Pablo. Icpia tlen tonmoteixpantis inauac in César, uan ixconita, mopampa Dios icchiuas nochtin naquin mouantzin yaueh amaquin mapoliui.” </div>
<div class='m'>
<span class="verse" id="AC27_25">25&#160;</span>Ica non, nocniuantzitzin, xonmoyolchicauacan, pues inmoyolchicaua inauac Dios ohcon mochiuas quen yonechiluihqueh. </div>
<div class='m'>
<span class="verse" id="AC27_26">26&#160;</span>Masqui ohcon, in barco uilica mixtiuitiu canah itich se tlalyaualol. </div>
<div class='p'>
<span class="verse" id="AC27_27">27&#160;</span>Yopanoca mahtlactlanaui youal, uan in ehecatl otechuilanaya itich in mar Adriático. Quemeh tlahco youal naquin tiquitih itich in barco yocmachilayah ya tahsitiueh inauac tlali. </div>
<div class='m'>
<span class="verse" id="AC27_28">28&#160;</span>Ica non ocpantlatiuihqueh se lazo yacatiposyeh uan oquitaqueh oc tlauehcatlan simpoual uan caxtolomome metro. Uan ohcon ocachi tlaixpan ocsipa ocpantlatiuihqueh nintlatamachiuaya uan oquitaqueh oc tlauehcatlan sa simpoual uan chicome metro. </div>
<div class='m'>
<span class="verse" id="AC27_29">29&#160;</span>Uan omomohtayah mixtiuitiueh itich itlah ueyi titl, ica non oquinpantlatiuihqueh naui tipostlatzicoualonih icuitlapan in barco tlen ica ocyehyecouayah icnactisqueh in barco. Uan yehuan ocniquia tla sauil ya matlanesi. </div>
<div class='m'>
<span class="verse" id="AC27_30">30&#160;</span>Ihcuacon tlen otiquitiah itich in barco ocniquiah cholosqueh iccauteuasqueh in barco, uan ocpantlalihqueh in lancha tlen ocuicayah queh innipial, omochiuayah mach quintlalitiueh ocsiqui tipostlatzicoualonih iyacapan in ueyi barco. </div>
<div class='m'>
<span class="verse" id="AC27_31">31&#160;</span>Pero Pablo oquiluih in soldadohtlayacanqui uan soldadohten: </div>
<div class='p'>—Tla yehuan amo mocauah itich in barco, namehuantzitzin namonmiquisqueh. </div>
<div class='p'>
<span class="verse" id="AC27_32">32&#160;</span>Ihcuacon in soldadohten oquincotonqueh in lazos tlen ic oilpitoya in lancha uan occahcauqueh macuica in atl. </div>
<div class='p'>
<span class="verse" id="AC27_33">33&#160;</span>Ihcuac ya tlanestiuitz, Pablo nochtin oquinyoleuaya itlah maccuacan, oquimiluaya: </div>
<div class='p'>—Ya yahtoc caxtol tonal namonmoyolmohtihtoqueh uan amo namontlacuah, dion amotlen nanconyecouah. </div>
<div class='m'>
<span class="verse" id="AC27_34">34&#160;</span>Ica non innamechontlatlautia xontlacuacan, para namonisqueh namonchicauaqueh uan ohcon namonyolisqueh, pues amaquin namehuantzitzin icpolos dion se itzon. </div>
<div class='p'>
<span class="verse" id="AC27_35">35&#160;</span>Ihcuac ohcon oquihtoh, oquian pan, omotlasohcamat inauactzinco Dios imixpan nochtin, uan occoton in pan, uan opeu tlacua. </div>
<div class='m'>
<span class="verse" id="AC27_36">36&#160;</span>Ihcuacon nochtin omoyoleuqueh, uan otlacuahqueh noiuqui. </div>
<div class='m'>
<span class="verse" id="AC27_37">37&#160;</span>Ica nochtin otcatcah ome ciento yeyi poual uan caxtolonse (276) tlacameh itich in barco. </div>
<div class='m'>
<span class="verse" id="AC27_38">38&#160;</span>Ihcuac yoixuiqueh, ocpantlatiuihqueh in trigo itich mar nic acmo ocniqueh maitixto in barco. </div>
<div class='s'>In barco pancalaqui itich mar </div>
<div class='p'>
<span class="verse" id="AC27_39">39&#160;</span>Ihcuac yotlanes, amo ocmatiah itich tlen tlali cateh; pero ocnalitaqueh sican campa nalcalactoc mar uan tlatenco catqui xali, uan octohqueh xamo uilis ompa ictoquisqueh in barco. </div>
<div class='m'>
<span class="verse" id="AC27_40">40&#160;</span>Ica non oquincotonqueh in lazos den tipostlatzicoualonih uan ompa oquincauqueh iihtic in mar. Sannoiuqui oquincaxanihqueh in lazos tlen ica oihilpitoya in timón tlen ica ocuicayah in barco. Uan octlehcoltihqueh in mantahtilmahtli tlen cah tlaixpan itich in barco, para ohcon in ehecatl maquixtopeua in barco, uan ohcon in barco opeu yaui tlatenco. </div>
<div class='m'>
<span class="verse" id="AC27_41">41&#160;</span>Pero omixtiuitoh oc uehca den tlatentli itich se xaltlaleual iihtic in mar, uan ompa omoyacatocac, uan acmo ouilic onihnin. Uan nicuitlapan in barco opeu xihxitini ica in atl quen chicauac octacapitzouaya. </div>
<div class='m'>
<span class="verse" id="AC27_42">42&#160;</span>Ihcuacon in soldados ocyoluihqueh quinmictisqueh naquin oquinuicayah quintzacuatiueh Roma, ohcon ocniquiah icchiuasqueh nic amo ocniquiah acah macholo itich mar. </div>
<div class='m'>
<span class="verse" id="AC27_43">43&#160;</span>Pero in soldadohtlayacanqui ocniquia icpaleuis in Pablo, ica non oquintlacaualtih. Oquinnauatih naquin uilih yaueh itich in atl yehuan achtoh mamopantlatiuican itich in atl uan mayacan tlatenco, </div>
<div class='m'>
<span class="verse" id="AC27_44">44&#160;</span>uan nocsiquin, mayacan ipan tlapichten, noso itich itlah ocse tlen ichihchiuca in barco. Uan ohcon nochtin cuali otahsitoh tlatenco den mar.  </div>
<div class='psalmlabel' id='AC28_0'> 28</div>
<div class='s'>Pablo itich in tlalyaualol Malta </div>
<div class='p'>
<span class="verse" id="AC28_1">1&#160;</span>Ihcuac nochtin yotahsiqueh tlatenco, otmatqueh nic in tlalyaualol campa otahsiqueh itoocaa Malta. </div>
<div class='m'>
<span class="verse" id="AC28_2">2&#160;</span>Naquin ompa opouiah tlailiuis cuali quen otechsilihqueh. Otlatlatihqueh uan otechnotzqueh nochtin matmoscotin nic oquiyautoya uan otlasiseyaya. </div>
<div class='m'>
<span class="verse" id="AC28_3">3&#160;</span>Ihcuacon Pablo ocnichicoh siqui pomaitl uaqui uan octlalito ipan tlitl, uan itich non pomaitl oquistiquis se couatl occholouilihtoya in tlitl, uan ocmatitic in Pablo uan omocau imac pilcatoc. </div>
<div class='m'>
<span class="verse" id="AC28_4">4&#160;</span>Ihcuac naquin ompa ochanchiuayah oquitaqueh in couatl pilcatoc itich nima Pablo, ocmoiluayah: </div>
<div class='p'>—¡Tlamilauca, nin tlacatl temictani, masqui amo omaihsauih itich in mar, in todiosa Tlayectlalani amo iccaua mayolto! </div>
<div class='p'>
<span class="verse" id="AC28_5">5&#160;</span>Pero Pablo omomatzitziloh, uan in couatl ouitzito itich in tlitl, uan Pablo amotlen ipan omochiu. </div>
<div class='m'>
<span class="verse" id="AC28_6">6&#160;</span>Yehuan occhiayah maualposaui, noso mamictiuitzi. Pero ihcuac uehcau yomochixqueh uan nic oquitaqueh amitlah ipan mochiua in Pablo, ocpatlaqueh nintlayoluilis uan octouayah yeh se dios. </div>
<div class='p'>
<span class="verse" id="AC28_7">7&#160;</span>Ic ompa ocatcah siqui tlalmeh tlen iaxca naquin ocachi ueyitiquiuahqui itich non tlalyaualol, non tlacatl itoocaa Publio. Yeh ica mic tetlasohtlalis otechsilih icalihtic, uan otechtlamacac yeyi tonal. </div>
<div class='m'>
<span class="verse" id="AC28_8">8&#160;</span>Ic ihcuacon nipapan Publio ouitztoya, omococouaya ica totonqui uan ocpiaya sinteria. Pablo ocalac campa yeh ouitztoya, uan octlatlautih Dios, oquintlalih nimauan ipan in cocoxqui uan ocpahtih. </div>
<div class='m'>
<span class="verse" id="AC28_9">9&#160;</span>Ihcuac ohcon omochiu, nocsiquin tlen omococouayah itich non tlalyaualol noiuqui oualayah inauac in Pablo uan opahtiah. </div>
<div class='m'>
<span class="verse" id="AC28_10">10&#160;</span>Yehuan ica mic chiualis tonauac omotlasohcamatqueh. Uan ihcuac yotoneuasquiah itich in barco, otechtlaocolihqueh nochi tlen omoniquisquia itich in ohtli. </div>
<div class='s'>Pablo ahsi Roma </div>
<div class='p'>
<span class="verse" id="AC28_11">11&#160;</span>Satepan ihcuac yotcatcah yeyi tlapoual itich in tlalyaualol, otyahqueh itich se barco tlen poui Alejandría. Non barco ocpanoc in tlapoualten ihcuac eheca uan tlasiseya itich non tlalyaualol, uan ocpiaya nimixnescayo de nindioses intoocaa Cástor uan Pólux.<a href='#FN37' epub:type='noteref' class='noteref'>*</a> </div>
<div class='m'>
<span class="verse" id="AC28_12">12&#160;</span>Otahsitoh Siracusa, uan ompa otmocauqueh yeyi tonal. </div>
<div class='m'>
<span class="verse" id="AC28_13">13&#160;</span>De ompa otyahqueh Regio, otpanotahqueh amo uehca den tlatentli. Oualimostic oualah se ehecatl ic tlatzintlan, uan oualiuiptic otahsitoh Puteoli. </div>
<div class='m'>
<span class="verse" id="AC28_14">14&#160;</span>Ompa otquimahsiqueh siqui tocniuan tlaniltocanih, uan otechnotzqueh inuan matmocauacan chicome tonal. Uan satepan otoneuqueh Roma. </div>
<div class='m'>
<span class="verse" id="AC28_15">15&#160;</span>Ihcuac in tlaniltocanih tlen pouih Roma ocmatqueh tahsisqueh, oualahqueh otechnamiquicoh hasta in altipetl Apio Tianquisco uan altipetl Yeyi Tabernas. Pablo, ihcuac oquimitac, omotlasohcamat inauac Dios uan omoyolchicau. </div>
<div class='m'>
<span class="verse" id="AC28_16">16&#160;</span>Ihcuac otahsitoh Roma, [in soldadohtlayacanqui oquintemactih imac ocse soldadohtlayacanqui naquin oquinualicaya para quintzacuasqueh. Pero] in Pablo occauqueh sican machanchiua, uan se soldado ocpihpiaya. </div>
<div class='s'>Pablo quinmachtia in judíos tlen chanchiuah Roma </div>
<div class='p'>
<span class="verse" id="AC28_17">17&#160;</span>Oualiuiptic, Pablo oquinnotz naquin ocachi tlayacantoqueh innauac in judíos tlen chanchiuah Roma, uan ihcuac yomonichicohqueh oquimiluih: </div>
<div class='p'>—Nocniuantzitzin, neh amitlah ica onquimixnamic in tochancaicniuan judíos, dion onquixnamic in ihmachtilis tlen in toyauehcautahuan otechcauilihqueh. Uan masqui ohcon, onechtzitzquihqueh ompa Jerusalén uan onechtemactihqueh inmac in romanos. </div>
<div class='m'>
<span class="verse" id="AC28_18">18&#160;</span>Ihcuac in romanos yonechtlahtoltihqueh, yehuan ocniquiah nechcahcauasqueh, nic amitlah onechahxilihqueh tlen ica icnamiqui manechtlatzacuiltican itich in miquilistli. </div>
<div class='m'>
<span class="verse" id="AC28_19">19&#160;</span>Pero amo ocniqueh in judíos, ica non neh onmotlahtouih inmoteixpantis inauac in César. Pero amo ixcontocan inniqui inquinteiluiquiu nochancaicniuan judíos. </div>
<div class='m'>
<span class="verse" id="AC28_20">20&#160;</span>Ica non, axan onnamechonnotz nic inniqui innamechonitas uan innamechonnonotzas, pues ipampa in nichialis de Israel, neh nihilpitoc ica nin cadena. </div>
<div class='p'>
<span class="verse" id="AC28_21">21&#160;</span>Ihcuacon yehuan ocnanquilihqueh: </div>
<div class='p'>—Tehuan amo itsilihtoqueh itlah amatl de Judea tlen ualtlahtohtiu ica touatzin, uan amo se tocniu judío ehcotoc nican uan mitzonteiluihtoc noso tlahtohtoc amo cuali ica touatzin. </div>
<div class='m'>
<span class="verse" id="AC28_22">22&#160;</span>Ocachi cuali otniquisquiayah itmitzoncaquisqueh touatzin tlenoh itconyoluia, pues ic nouiyan itcaquih tlahtouah amo cuali de nin yancuic tlamachtilistli. </div>
<div class='p'>
<span class="verse" id="AC28_23">23&#160;</span>In tlayacanqueh judíos octlalihqueh se tonal, uan itich non tonal oualahqueh miqueh campa omotepaluihtoya in Pablo. Pablo opeu quinnonotza cualcan hasta otiotlaquiyac, oquimahsicamatiltaya nitiquiuahcayo Dios, uan ica nitlanauatil Moisés uan nintlahcuilol in teotlanauatanih oquintlayoluiliscuipaya matlaniltocacan inauac Jesús. </div>
<div class='m'>
<span class="verse" id="AC28_24">24&#160;</span>Siqui ocniltocayah tlen oquihtouaya, pero ocsiquin amo otlaniltocayah. </div>
<div class='m'>
<span class="verse" id="AC28_25">25&#160;</span>Yehuan opeuqueh quistiueh de ompa, nic amo omotlahtolnamiquiah. Ihcuac yoquisasquiah Pablo oquimiluih nin tlahtol: </div>
<div class='p'>—Cuali tlen oquimiluih in Espíritu Santo in toyauehcautahuan ica in teotlanauatani Isaías: </div>
<div class='q'>
<span class="verse" id="AC28_26">26&#160;</span>Xoyau inauac ninqueh tocniuan uan ixquimonilui: </div>
<div class='q'>Masqui ocachi namontlacaquisqueh uan namontlachiasqueh, </div>
<div class='q'>amo queman nanconahsicamatisqueh. </div>
<div class='q'>
<span class="verse" id="AC28_27">27&#160;</span>Pues ninqueh tocniuan yocchicauqueh ninyolo, </div>
<div class='q'>ica ninnacasuan acmo tlacaquih, </div>
<div class='q'>uan nimixtololouan yoquintzacuqueh; </div>
<div class='q'>ica non acmo tlachiah ica nimixtololouan, </div>
<div class='q'>uan acmo tlacaquih ica ninnacasuan, </div>
<div class='q'>uan acmo tlaahsicamatih ica ninyolo, </div>
<div class='q'>uan ohcon amo icniquih mocuipasqueh nonauac manquinpahti.<a href='#FN38' epub:type='noteref' class='noteref'>†</a> </div>
<div class='m'>
<span class="verse" id="AC28_28">28&#160;</span>Nocniuantzitzin, ixconmatican nic ica non Dios otlatitlan mactematiltican nin temaquixtilis innauac naquin amo judíos, uan yehuan quemah tlacaquisqueh. </div>
<div class='p'>
<span class="verse" id="AC28_29">29&#160;</span>[Ihcuac Pablo ohcon otlahtoh, in judíos oyahqueh motlahtolixnamictiueh simi.] </div>
<div class='p'>
<span class="verse" id="AC28_30">30&#160;</span>Pablo omocau yec ome xiuitl itich in cali tlen octlaneutoya. Ompa oquinsilaya nochtin naquin inauac oualayah. </div>
<div class='m'>
<span class="verse" id="AC28_31">31&#160;</span>Oquimahsicamatiltaya nitiquiuahcayo Dios, uan oquinmachtaya den toTecotzin Jesucristo. Oquinmachtaya ica yolchicaualistli uan amacah octzacuiluilaya.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#AC1_13"><span class="notemark">*</span> 1:13</a>
 <span class="ft">Siquin tlahcuilolten quihtouah “uan Judas icniu in Jacobo”.</span></p></aside>
<aside epub:type='footnote' id="FN2"><p class="f"><a class="notebackref" href="#AC1_20"><span class="notemark">†</span> 1:20</a>
 <span class="ft">Sal. 69:25</span></p></aside>
<aside epub:type='footnote' id="FN3"><p class="f"><a class="notebackref" href="#AC1_20"><span class="notemark">‡</span> 1:20</a>
 <span class="ft">Sal. 109:8</span></p></aside>
<aside epub:type='footnote' id="FN4"><p class="f"><a class="notebackref" href="#AC2_21"><span class="notemark">*</span> 2:21</a>
 <span class="ft">Joel 2:28-32</span></p></aside>
<aside epub:type='footnote' id="FN5"><p class="f"><a class="notebackref" href="#AC2_24"><span class="notemark">†</span> 2:24</a>
 <span class="ft">Nin uili se cahsicamati noiuqui “ocmaquixtih den chicaualistli den miquilistli”.</span></p></aside>
<aside epub:type='footnote' id="FN6"><p class="f"><a class="notebackref" href="#AC2_28"><span class="notemark">‡</span> 2:28</a>
 <span class="ft">Sal. 16:8-11</span></p></aside>
<aside epub:type='footnote' id="FN7"><p class="f"><a class="notebackref" href="#AC2_35"><span class="notemark">§</span> 2:35</a>
 <span class="ft">Sal. 110:1</span></p></aside>
<aside epub:type='footnote' id="FN8"><p class="f"><a class="notebackref" href="#AC3_23"><span class="notemark">*</span> 3:23</a>
 <span class="ft">Dt. 18:15, 19</span></p></aside>
<aside epub:type='footnote' id="FN9"><p class="f"><a class="notebackref" href="#AC4_11"><span class="notemark">*</span> 4:11</a>
 <span class="ft">Sal. 118:22</span></p></aside>
<aside epub:type='footnote' id="FN10"><p class="f"><a class="notebackref" href="#AC4_26"><span class="notemark">†</span> 4:26</a>
 <span class="ft">Sal. 2:1-2</span></p></aside>
<aside epub:type='footnote' id="FN11"><p class="f"><a class="notebackref" href="#AC7_8"><span class="notemark">*</span> 7:8</a>
 <span class="ft">Gn. 17:10-14</span></p></aside>
<aside epub:type='footnote' id="FN12"><p class="f"><a class="notebackref" href="#AC7_40"><span class="notemark">†</span> 7:40</a>
 <span class="ft">Éx. 32:1</span></p></aside>
<aside epub:type='footnote' id="FN13"><p class="f"><a class="notebackref" href="#AC7_43"><span class="notemark">‡</span> 7:43</a>
 <span class="ft">Am. 5:25-27</span></p></aside>
<aside epub:type='footnote' id="FN14"><p class="f"><a class="notebackref" href="#AC7_50"><span class="notemark">§</span> 7:50</a>
 <span class="ft">Is. 66:1-2</span></p></aside>
<aside epub:type='footnote' id="FN15"><p class="f"><a class="notebackref" href="#AC8_27"><span class="notemark">*</span> 8:27</a>
 <span class="ft">Literalmente ictoua “…ocnamic se tlacatl eunuco”. In eunucos ohcon quimiluiah in tlacameh naquin oquintiquiah uan ohcon amo ouiliah quinpiah inconeuan. Itich in tlalmeh tlen amo judíos in cuahcualtiquiuahqueh ohcon oquinchiuilayah yeh nintlaqueualuan tlen ocachi otlayacantoyah.</span></p></aside>
<aside epub:type='footnote' id="FN16"><p class="f"><a class="notebackref" href="#AC8_33"><span class="notemark">†</span> 8:33</a>
 <span class="ft">Is. 53:7-8</span></p></aside>
<aside epub:type='footnote' id="FN17"><p class="f"><a class="notebackref" href="#AC13_22"><span class="notemark">*</span> 13:22</a>
 <span class="ft">In toocaatl Jesé noiuqui uili se quihtos Isaí. Jesé uan Isaí ica hebreohtlahtol san se toocaatl.</span></p></aside>
<aside epub:type='footnote' id="FN18"><p class="f"><a class="notebackref" href="#AC13_33"><span class="notemark">†</span> 13:33</a>
 <span class="ft">Sal. 2:7</span></p></aside>
<aside epub:type='footnote' id="FN19"><p class="f"><a class="notebackref" href="#AC13_34"><span class="notemark">‡</span> 13:34</a>
 <span class="ft">Is. 55:3</span></p></aside>
<aside epub:type='footnote' id="FN20"><p class="f"><a class="notebackref" href="#AC13_35"><span class="notemark">§</span> 13:35</a>
 <span class="ft">Sal. 16:10</span></p></aside>
<aside epub:type='footnote' id="FN21"><p class="f"><a class="notebackref" href="#AC13_41"><span class="notemark">*</span> 13:41</a>
 <span class="ft">Hab. 1:5</span></p></aside>
<aside epub:type='footnote' id="FN22"><p class="f"><a class="notebackref" href="#AC13_47"><span class="notemark">†</span> 13:47</a>
 <span class="ft">Is. 49:6</span></p></aside>
<aside epub:type='footnote' id="FN23"><p class="f"><a class="notebackref" href="#AC13_51"><span class="notemark">‡</span> 13:51</a>
 <span class="ft">Lc. 9:5</span></p></aside>
<aside epub:type='footnote' id="FN24"><p class="f"><a class="notebackref" href="#AC14_12"><span class="notemark">*</span> 14:12</a>
 <span class="ft">In dioses griegos in Zeus uan Hermes ica latín quintoocaayotiah Júpiter uan Mercurio. Ica non siqui Biblias quincuih nonqueh toocaameh.</span></p></aside>
<aside epub:type='footnote' id="FN25"><p class="f"><a class="notebackref" href="#AC15_13"><span class="notemark">*</span> 15:13</a>
 <span class="ft">Nin Jacobo yeh nicniu in toTecotzin, uan satepan yocnotzqueh Santiaco, nic octlalilihqueh Sant-Iacob uan ohcon nitoocaa omochiu Santiago.</span></p></aside>
<aside epub:type='footnote' id="FN26"><p class="f"><a class="notebackref" href="#AC15_16"><span class="notemark">†</span> 15:16</a>
 <span class="ft">Nican “nical in David” ictosniqui “nitiquiuahcayo in David”. In teotlanauatani ohcon ictohtoc nic se naquin oneua itich David, Dios ocsipa ictlalis quemeh ueyitiquiuahqui itich Israel.</span></p></aside>
<aside epub:type='footnote' id="FN27"><p class="f"><a class="notebackref" href="#AC15_18"><span class="notemark">‡</span> 15:18</a>
 <span class="ft">Am. 9:11-12</span></p></aside>
<aside epub:type='footnote' id="FN28"><p class="f"><a class="notebackref" href="#AC16_14"><span class="notemark">*</span> 16:14</a>
 <span class="ft">In tilmahtli chicauac chichiltic simi patioh ocatca. San tlen icpiah mic tomin ica omotlaquentayah.</span></p></aside>
<aside epub:type='footnote' id="FN29"><p class="f"><a class="notebackref" href="#AC17_19"><span class="notemark">*</span> 17:19</a>
 <span class="ft">Areópago ohcon itoocaa se tipetl itich in ueyi altipetl Atenas. Noiuqui ohcon itoocaa in tiquiuahcayotl tlen omonichicouayah itich non tipetl. Uan siquin tlaixmatqueh sannoiuqui omonichicouayah ompa.</span></p></aside>
<aside epub:type='footnote' id="FN30"><p class="f"><a class="notebackref" href="#AC18_6"><span class="notemark">*</span> 18:6</a>
 <span class="ft">In judíos ihcuac motilmahtzitzilouah, ica icnextiah nic amo cuali tlen icchiutoqueh nocsiquin, sannoiuqui quemeh ihcuac moticactzihtzilouah.</span></p></aside>
<aside epub:type='footnote' id="FN31"><p class="f"><a class="notebackref" href="#AC19_24"><span class="notemark">*</span> 19:24</a>
 <span class="ft">Itich in ueyi altipetl Éfeso ocatca se teopantli tlen simi ueyi den diosa Diana (130 metros uiyac, 67 metros patlauac uan 18 metros uehcapan). Ica griego in diosa itoocaa Artemisa uan ica in tlahtol latín Diana. De ic nouiyan oualayah uan octlacachiuayah in diosa.</span></p></aside>
<aside epub:type='footnote' id="FN32"><p class="f"><a class="notebackref" href="#AC20_7"><span class="notemark">*</span> 20:7</a>
 <span class="ft">Ipeuyan semana yen domingo. Inauac in judíos non tonal peua sábado tiotlac uan tlami domingo tiotlac.</span></p></aside>
<aside epub:type='footnote' id="FN33"><p class="f"><a class="notebackref" href="#AC21_38"><span class="notemark">*</span> 21:38</a>
 <span class="ft">Ninqueh temictanih oquinmictayah in judíos tlen omoyecuicayah iuan in romanos.</span></p></aside>
<aside epub:type='footnote' id="FN34"><p class="f"><a class="notebackref" href="#AC22_9"><span class="notemark">*</span> 22:9</a>
 <span class="ft">noso “pero amo occaqueh”</span></p></aside>
<aside epub:type='footnote' id="FN35"><p class="f"><a class="notebackref" href="#AC23_5"><span class="notemark">*</span> 23:5</a>
 <span class="ft">Éx. 22:28</span></p></aside>
<aside epub:type='footnote' id="FN36"><p class="f"><a class="notebackref" href="#AC27_9"><span class="notemark">*</span> 27:9</a>
 <span class="ft">Literalmente ictoua “yopanoc in nisaualistonal”. In nisaualistonal mochiua septiembre noso octubre. Satepan ihcuac panoua in nisaualistonal peua chicauac eheca uan simi oueh yaueh itich barco.</span></p></aside>
<aside epub:type='footnote' id="FN37"><p class="f"><a class="notebackref" href="#AC28_11"><span class="notemark">*</span> 28:11</a>
 <span class="ft">Literalmente ictoua “ocpiaya nimixnescayo in Dióscuros.” Dióscuros ictosniqui gemelos den iluicac, uan yehuan yen Cástor uan Pólux, nindioses.</span></p></aside>
<aside epub:type='footnote' id="FN38"><p class="f"><a class="notebackref" href="#AC28_27"><span class="notemark">†</span> 28:27</a>
 <span class="ft">Is. 6:9-10</span></p></aside>

<hr />
</div>
</div></body></html>
