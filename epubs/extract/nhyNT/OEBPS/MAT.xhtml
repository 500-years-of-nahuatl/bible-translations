<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhy" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol totajtzin Dios = El Nuevo Testamento San Mateo 1</title>
</head>
<body dir='ltr'>
<ul class='tnav'>
<li><a href='index.xhtml'>San Mateo</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt'>SAN MATEO OKIJKUILOJ YIN KUALE TLAJTOLE DE JESUCRISTO  </div>
<div class='psalmlabel' id='MT1_0'> 1</div>
<div class='s'>Iweyitajwan Jesucristo katlej oyekaj ya wejkawitl </div>
<div class='r'>(Lc. 3:23-38) </div>
<div class='p'>

<span class="verse" id="MT1_1">1&#160;</span>Yinmej yejwan katlej oyajkej ya wejkawitl iweyitajwan in Jesucristo, katlej walajtok nelwatl de David, iwan noijki walajtok nelwatl de Abraham. </div>
<div class='p'>
<span class="verse" id="MT1_2">2&#160;</span>Abraham oyáj tepapan de Isaac. Isaac oyáj tepapan de Jacob. Jacob oyáj tepapan de Judá iwan oksekimej ikniwan. 
<span class="verse" id="MT1_3">3&#160;</span>Judá iwan isiwa Tamar okinpixkej inpilwan katlej intoka Fares iwan Zara. Iwan Fares oyáj tepapan de Esrom. Esrom oyáj tepapan de Aram. 
<span class="verse" id="MT1_4">4&#160;</span>Aram oyáj tepapan de Aminadab. Aminadab oyáj tepapan de Naasón. Naasón oyáj tepapan de Salmón. 
<span class="verse" id="MT1_5">5&#160;</span>Salmón iwan isiwa Rahab okipixkej inkone itoka Booz. Booz iwan isiwa Rut okipixkej inkone itoka Obed. Obed oyáj tepapan de Isaí. 
<span class="verse" id="MT1_6">6&#160;</span>Iwan Isaí oyáj tepapan de yen rey David. </div>
<div class='p'>In rey David oyáj tepapan de Salomón. Imaman in Salomón yen katlej oyeka isiwa in Urías. 
<span class="verse" id="MT1_7">7&#160;</span>Salomón oyáj tepapan de Roboam. Roboam oyáj tepapan de Abías. Abías oyáj tepapan de Asa. 
<span class="verse" id="MT1_8">8&#160;</span>Asa oyáj tepapan de Josafat. Josafat oyáj tepapan de Joram. Joram oyáj tepapan de Uzías. 
<span class="verse" id="MT1_9">9&#160;</span>Uzías oyáj tepapan de Jotam. Jotam oyáj tepapan de Acaz. Acaz oyáj tepapan de Ezequías. 
<span class="verse" id="MT1_10">10&#160;</span>Ezequías oyáj tepapan de Manasés. Manasés oyáj tepapan de Amón. Amón oyáj tepapan de Josías. 
<span class="verse" id="MT1_11">11&#160;</span>Josías oyáj tepapan de Jeconías iwan noijki okinpixke oksekimej ipilwan, itech nekatej tonaltin nijkuak in judiojtin okinwikakej presojtin para itech país de Babilonia. </div>
<div class='p'>
<span class="verse" id="MT1_12">12&#160;</span>Ompa itech país de Babilonia, Jeconías okipixke se ikone itoka Salatiel. Salatiel oyáj tepapan de Zorobabel. 
<span class="verse" id="MT1_13">13&#160;</span>Zorobabel oyáj tepapan de Abiud. Abiud oyáj tepapan de Eliaquim. Eliaquim oyáj tepapan de Azor. 
<span class="verse" id="MT1_14">14&#160;</span>Azor oyáj tepapan de Sadoc. Sadoc oyáj tepapan de Aquim. Aquim oyáj tepapan de Eliud. 
<span class="verse" id="MT1_15">15&#160;</span>Eliud oyáj tepapan de Eleazar. Eleazar oyáj tepapan de Matán. Matán oyáj tepapan de Jacob. 
<span class="verse" id="MT1_16">16&#160;</span>Jacob oyáj tepapan de José. Yon José yen katlej oyeka iokich in María. Iwan yon María okitlakatilij in Jesús katlej tikixmatij yen Cristo. </div>
<div class='p'>
<span class="verse" id="MT1_17">17&#160;</span>Opanokej majtlaktle iwan nawi tetajmej desde Abraham asta David. Noijki opanokej majtlaktle iwan nawi tetajmej desde David asta ijkuak okinwikakej itech país de Babilonia. Iwan noijki opanokej majtlaktle iwan nawi tetajmej desde ijkuak okinwikakej itech país de Babilonia asta ijkuak otlakatiko in Cristo. </div>
<div class='s'>Ijkín nik otlakatke in Jesucristo </div>
<div class='r'>(Lc. 2:1-7) </div>
<div class='p'>
<span class="verse" id="MT1_18">18&#160;</span>Ijkín nik otlakatke in Jesucristo. María yokichixtoka ma ajsi tonale para monamiktis iwan José. Pero antes de mosetiliskej, María okiwalmachilij ya kipia ikone ijtik itlalax ika ipoder in Espíritu Santo. 
<span class="verse" id="MT1_19">19&#160;</span>Iwan José, katlej yoyeka para monamiktis iwan María, yej oyeka kuale tlakatl, iwan mach okinekke kipijpinatis in María. Por yonik okiyejyekoj kikawas ichtaka. 
<span class="verse" id="MT1_20">20&#160;</span>Nijkuak ijkón okiyejyekoj kichiwas, owalaj se ángel katlej okualtitlanke in Señor. Yon ángel okimonextilij itech ikochteemikilis in José, iwan okilwij: </div>
<div class='p'>―José, tekone de David, amo ximomawti timosetilis iwan María para yetos mosiwa. Porke por yen ipoder in Espíritu Santo okichij ma kipia yon konetl. 
<span class="verse" id="MT1_21">21&#160;</span>María kipias ikone, iwan tiktokayotis JESÚS, porke Yej kimakixtis ipueblo de itlajtlakol. </div>
<div class='p'>
<span class="verse" id="MT1_22">22&#160;</span>Nochi in yin otlapanok para ma mochiwa tlan okijtoj in toSeñor por medio de yen profeta Isaías: </div>
<div class='q'>
<span class="verse" id="MT1_23">23&#160;</span>In ichpochtle kipias se ikone, </div>
<div class='q'>iwan ikone yetos itoka Emanuel, </div>
<div class='m'>Emanuel kijtosneki: Dios towan kajki. </div>
<div class='p'>
<span class="verse" id="MT1_24">24&#160;</span>Nijkuak José oijsak, okichij ijkón ken okilwij iángel in Señor, iwan omonamiktij iwan María. 
<span class="verse" id="MT1_25">25&#160;</span>Pero in José mach semi okochke iwan María asta ijkuak otlakatke ikone, iwan José okitokayotij in konetl Jesús.  </div>
<div class='psalmlabel' id='MT2_0'> 2</div>
<div class='s'>Nijkuak oyeka konetl in Jesús okitlajpalotoj sekimej ixtlamatkej de sitlaltin </div>
<div class='p'>
<span class="verse" id="MT2_1">1&#160;</span>Jesús otlakatke itech pueblo de Belén, itech estado de Judea, iwan nijkuak Herodes oyeka rey. Ijkuakón owalajkej ik ikisayan tonale sekimej ixtlamatkej de sitlaltin iwan oejkokej itech weyikan de Jerusalén. 
<span class="verse" id="MT2_2">2&#160;</span>Tlajtlantiwitzej: </div>
<div class='p'>―¿Kanin kajki in konetl katlej otlakatke para yetos Rey de yen judiojtin? Porke isitlal otikitakej desde ik ikisayan tonale, iwan otiwalajkej otikweyikixtikoj. </div>
<div class='p'>
<span class="verse" id="MT2_3">3&#160;</span>In rey Herodes okimakak tlapololistle nijkuak ijkón okikakke, iwan nochtin tlakaj de Jerusalén noijki okinmakak tlapololistle. 
<span class="verse" id="MT2_4">4&#160;</span>Herodes okinnotzke nochtin tlayekankej tiopixkej iwan noijki in tlamachtijkej de itlanawatil in Moisés. Iwan okintlajtlanij kanin tlakatis in Cristo. 
<span class="verse" id="MT2_5">5&#160;</span>Iwan yejwan okilwijkej: </div>
<div class='p'>―Tlakatis itech pueblo de Belén itech estado de Judea. Porke ijkón okijkuiloj in profeta: </div>
<div class='q'>
<span class="verse" id="MT2_6">6&#160;</span>Tej, Belén, katlej tikaj itech tlale de Judea, </div>
<div class='q'>maski titzikitzin, tej okachi tiweyikistok (tiweyititok). </div>
<div class='q'>Porke motech kisas se tlayekanke, </div>
<div class='q'>katlej kinyekanas nopilwan judiojtin. </div>
<div class='p'>
<span class="verse" id="MT2_7">7&#160;</span>Ijkuakón Herodes okinnotzke ichtaka in ixtlamatkej de sitlaltin, iwan okintlajtlanij itech tlan tonale meroj omonextij in sitlale. 
<span class="verse" id="MT2_8">8&#160;</span>Satepan okintitlanke itech pueblo de Belén, iwan okinmilwij: </div>
<div class='p'>―Ompa xiwian, iwan kuale xitlajtlanikan de yon konetl. Iwan nijkuak ankajsiskej, annechilwiskej, para nej noijki nias nikweyikixtiti. </div>
<div class='p'>
<span class="verse" id="MT2_9">9&#160;</span>Nijkuak otlanke okintlapowij in rey, yejwan oyajkej. Iwan sitlale katlej okitakej ik ikisayan in tonale, okinyekanaya asta ijkuak oajsitoj Belén, iwan sitlale omoketzato kan oyeka in konetl. 
<span class="verse" id="MT2_10">10&#160;</span>Iwan nijkuak okitakej in sitlale sa tekitl opakej. 
<span class="verse" id="MT2_11">11&#160;</span>Satepan okalakej kalijtik, iwan okitakej in konetl iwan María katlej imaman. Omotlankuaketzkej iwan okiweyikixtijkej. Okintlapojkej inkajajwan iwan okitlatliokolijkej ika oro, ika kopale, iwan ika ajwiakayotl katlej itoka mirra. 
<span class="verse" id="MT2_12">12&#160;</span>Satepan, itech inkochteemikilis, Dios okinmilwij mach ok ma wian inawak Herodes. Tonses, oyajkej para inchan itech oksé ojtle. </div>
<div class='s'>Okiwikakej in konetl Jesús itech país de Egipto </div>
<div class='p'>
<span class="verse" id="MT2_13">13&#160;</span>Nijkuak oyajkej in ixtlamatkej de sitlaltin, ijkuakón, owalaj se ángel de toSeñor iwan okimonextilij itech ikochteemikilis in José. Okilwij: </div>
<div class='p'>―Ximewa, iwan xikwika in konetl iwan imaman asta itech país de Egipto. Ompa ximokawakan asta ijkuak Nej nimitznawatis xikisakan. Porke Herodes kitemos in konetl para kimiktis. </div>
<div class='p'>
<span class="verse" id="MT2_14">14&#160;</span>Iwan niman yon yuak nijkuak oijsak in José, okiwikak in konetl iwan imaman para Egipto. 
<span class="verse" id="MT2_15">15&#160;</span>Iwan ompa omokajkej asta ijkuak omikke in Herodes. Ijkón otlapanok para ma mochiwa tlan okijtoj in toSeñor por medio de yen profeta nijkuak okijtoj: “Oniknotzke in noKone ma kisa de Egipto.” </div>
<div class='s'>Herodes otlanawatij ma kinmiktikan in konemej </div>
<div class='p'>
<span class="verse" id="MT2_16">16&#160;</span>Nijkuak in Herodes okimomakak kuenta nik okikajkayajkej in nekatej ixtlamatkej de sitlaltin, sa tekitl okualanke, iwan otlanawatij ma kinmiktikan nochtin in chochokotzitzintin de ome xiwitl para ik tlani katlej chantij itech pueblo de Belén, iwan nochtin in pueblojtin katlej katej ik ompa. Porke in ixtlamatkej de sitlaltin okilwijkaj in Herodes nik ya kipia kej ome xiwitl nijkuak yakinika okinmonextilij in yon sitlale. 
<span class="verse" id="MT2_17">17&#160;</span>Ijkón otlamochij ken okijtoj in profeta Jeremías: </div>
<div class='q'>
<span class="verse" id="MT2_18">18&#160;</span>Itech pueblo de Ramá mokaki tzajtzilistle de tekokojkayotl, </div>
<div class='q'>iwan chokilistle de neyolkokole. </div>
<div class='q'>Yen Raquel kinchokilia ipilwan, </div>
<div class='q'>iwan mach kineki moyolosewis, porke yokinmiktilijkej. </div>
<div class='p'>
<span class="verse" id="MT2_19">19&#160;</span>Iwan nijkuak omikke in Herodes, se ángel de toSeñor okimonextilij in José itech ikochteemikilis ompa Egipto. 
<span class="verse" id="MT2_20">20&#160;</span>Okilwij: </div>
<div class='p'>―Ximewa, iwan ximokuepa xikwika in konetl iwan imaman para mopaís de Israel. Porke yomikkej katlej okinekiaj kimiktianij in konetl. </div>
<div class='p'>
<span class="verse" id="MT2_21">21&#160;</span>Ijkuakón José omejke iwan omokuepke iwan konetl iwan imaman para itech país de Israel. 
<span class="verse" id="MT2_22">22&#160;</span>Pero nijkuak José okimatke nik itech estado de Judea, mach ok yen Herodes oyeka rey sino yen itelpoch katlej itoka Arquelao, tonses omomawtij yas ompa. ToTajtzin Dios okilwij in José itech ikochteemikilis, ma wia itech estado de Galilea. 
<span class="verse" id="MT2_23">23&#160;</span>Tonses, oyáj itech yon estado iwan omochantij itech se pueblo itoka Nazaret. Ijkón otlapanok ken okijtojkej in profetajtin, nik in Cristo kitokayotiskej nazareno.  </div>
<div class='psalmlabel' id='MT3_0'> 3</div>
<div class='s'>In Juan Tlakuateekij otlamachtiaya kan tlawaki </div>
<div class='r'>(Mr. 1:1-8; Lc. 3:1-9,15-17; Jn. 1:19-28) </div>
<div class='p'>
<span class="verse" id="MT3_1">1&#160;</span>Itech nekatej tonaltin in Juan Tlakuateekij owalaj kan tlawaki de estado de Judea, iwan okinmachtij in tlakaj katlej owalajkej inawak. 
<span class="verse" id="MT3_2">2&#160;</span>Okinmilwiaya: </div>
<div class='p'>―Ximoyolkuepakan inawak toTajtzin Dios, porke yoajsiko in tonale para Dios tlanawatis amonawak. </div>
<div class='p'>
<span class="verse" id="MT3_3">3&#160;</span>Yen yin Juan de akin otlajtoj in profeta Isaías, nijkuak okijtoj: </div>
<div class='q'>Se tlajtole mokaki tetzajtzilia kan tlawaki, iwan kijta: </div>
<div class='q'>“Xikyektlalikan iwan xikmelawakan iojwi in Señor.” </div>
<div class='p'>
<span class="verse" id="MT3_4">4&#160;</span>Itzotzol in Juan oyeka de itzojmio kameyo iwan omotlajkoilpiaya ika se kuetlaxtle. Okinkuaya chapulimej (xolinmej) iwan okikuaya nektle. 
<span class="verse" id="MT3_5">5&#160;</span>Miekej tlakaj owalayaj inawak Juan, owalayaj de weyikan de Jerusalén, de nochi in estado de Judea iwan de nochtin in tlalmej katlej katej ik weyatl Jordán. 
<span class="verse" id="MT3_6">6&#160;</span>Nijkuak omoyolkuitiayaj de intlajtlakol, in Juan okinkuateekiaya ijtik in weyatl Jordán. </div>
<div class='p'>
<span class="verse" id="MT3_7">7&#160;</span>Iwan nijkuak in Juan okinmitak miekej fariseos iwan saduceos owalayaj inawak para mokuateekiskej, okinmilwij: </div>
<div class='p'>―¡Namejwan kej ankoamej! ¿Akin oamechilwij ke tla anmokuateekiskej welis ancholoskej de itech ikualanilis in Dios katlej amopan witz? 
<span class="verse" id="MT3_8">8&#160;</span>Xikchiwakan tlan kuale para ma mota nik ya anmoyolkuepkej. 
<span class="verse" id="MT3_9">9&#160;</span>Iwan amo xikmolwikan ke ankatej kuale porke antepilwan de Abraham. Ipan melajka namechilwia, ke asta yinmej temej in Dios welis kinkuepas ipilwan in Abraham. 
<span class="verse" id="MT3_10">10&#160;</span>Namejwan ankatej ken tlatokkuanmej katlej mach tlakij. Nochtin in tlatokkuanmej katlej mach tlakij motzontekiskej iwan kintlamotlaskej ijtik tlitl. In acha sa mochixtok para kintzontekis asta itech innelwayo in tlatokkuanmej katlej mach tlakij. 
<span class="verse" id="MT3_11">11&#160;</span>Nej melawak namechkuateekia ika atl kej se señas nik melawak anmoyolkuepkej. Pero satepan de nej witz oksé katlej okachi nechpanawilia, porke okachi weyikistok (weyititok) iwan amo ken nej, iwan mach notech powi nion para nikkakkixtis. Yej amechkuateekis ika Espíritu Santo iwan ika tlitl. 
<span class="verse" id="MT3_12">12&#160;</span>Yej ejkos kej se tlakatl katlej pewas kichipawas in trigo. Iwan trigo katlej ya chipawak kitlaatis ijtik kueskomatl, pero itlajsolo kitlamotlas ijtik tlitl katlej mach keman sewis. </div>
<div class='s'>Juan okikuateekij in Jesús </div>
<div class='r'>(Mr. 1:9-11; Lc. 3:21-22) </div>
<div class='p'>
<span class="verse" id="MT3_13">13&#160;</span>Jesús okiske de estado de Galilea iwan oejkok itech weyatl Jordán kan oyeka in Juan Tlakuateekij, ompa owalaj para ma kikuateeki in Juan. 
<span class="verse" id="MT3_14">14&#160;</span>Pero in Juan mach okinekia kikuateekis. Okijtoj: </div>
<div class='p'>―Moneki yen tejwatzin xinechkuateeki. ¿Sejpa yej tejwatzin tikneki ma nimitzkuateeki? </div>
<div class='p'>
<span class="verse" id="MT3_15">15&#160;</span>Jesús okinankilij: </div>
<div class='p'>―Axan ijkón moneki tikchiwaskej, porke in Dios ijkón kineki ma tikchiwakan nochi tlan kuale. </div>
<div class='p'>Juan mach ok itlaj okijtoj iwan okikuateekij in Jesús. 
<span class="verse" id="MT3_16">16&#160;</span>Nijkuak Jesús omokuateekij iwan nijkuak owalmej de ijtik atl, in ilwikak otlapowik iwan okitak in Espíritu Santo owaltemok ipan Jesús kej se paloma. 
<span class="verse" id="MT3_17">17&#160;</span>Iwan omokakke se tlajtole de ilwikak. Okijtoj: </div>
<div class='p'>―Yen yin notlasojKone, katlej inawak nipaki.  </div>
<div class='psalmlabel' id='MT4_0'> 4</div>
<div class='s'>In Amo Kuale Tlakatl okinekia kitlajtlakolmayawini in Jesús </div>
<div class='r'>(Mr. 1:12-13; Lc. 4:1-13) </div>
<div class='p'>
<span class="verse" id="MT4_1">1&#160;</span>Satepan, in Espíritu Santo okiwikak in Jesús kan tlawaki kan diablo okinekia kitlajtlakolmayawini in Jesús. </div>
<div class='p'>
<span class="verse" id="MT4_2">2&#160;</span>Okixikoj mach otlakuaj omenpoale tonale iwan omenpoale yuale, iwan satepan otiojsij. 
<span class="verse" id="MT4_3">3&#160;</span>Ijkuakón, in tetlajtlakolmayaj owalaj inawak Jesús para kitlajtlakolmayawis, iwan okilwij: </div>
<div class='p'>―Tla melawak Tej titeKone de Dios, xikchiwa ma mokuepa pan in yinmej temej. </div>
<div class='p'>
<span class="verse" id="MT4_4">4&#160;</span>Jesús okinankilij: </div>
<div class='p'>―In tiotlajkuilole kijta: “In tlakatl mach welis yolitos san ika tlakuale, sino noijki ika nochi tlajtole katlej Dios kijta.” </div>
<div class='p'>
<span class="verse" id="MT4_5">5&#160;</span>Satepan, in diablo okiwikak in Jesús itech iweyikan in toTajtzin Dios, yen weyikan de Jerusalén, iwan okitlejkoltij ipan weyi tiopan. 
<span class="verse" id="MT4_6">6&#160;</span>Iwan okilwij: </div>
<div class='p'>―Tla melawak Tej titeKone de Dios, ximotlamotla asta ipan tlale. Porke in tiotlajkuilole kijta: </div>
<div class='q'>Dios kinwaltitlanis iangelwan ma mitzpalewikan. </div>
<div class='q'>Mitzajkokuiskej ika inma, </div>
<div class='q'>para amo tikmomagati itlaj tetl itech mokxi. </div>
<div class='p'>
<span class="verse" id="MT4_7">7&#160;</span>Jesús okilwij: </div>
<div class='p'>―Noijki in tiotlajkuilole kijta: “Amo xikyejyeko in Señor moDios para tikitas tlanon kichiwas.” </div>
<div class='p'>
<span class="verse" id="MT4_8">8&#160;</span>Satepan, in diablo okiwikak in Jesús ipan se tepetl wejkapan, iwan okinmititij nochtin paismej de ixko yin tlaltikpak, iwan nochi tlan kipiaj. 
<span class="verse" id="MT4_9">9&#160;</span>Iwan okilwij: </div>
<div class='p'>―Nochi in yin nimitzmakas, tla timotlankuaketzas iwan tinechweyikixtis. </div>
<div class='p'>
<span class="verse" id="MT4_10">10&#160;</span>Tonses, Jesús okinankilij: </div>
<div class='p'>―Xitzinkisa, Satanás, porke in tiotlajkuilole kijta: “Xikweyikixti in Señor moDios, iwan sanwel Yej xiktekipano.” </div>
<div class='p'>
<span class="verse" id="MT4_11">11&#160;</span>Ijkuakón in diablo okikajtej in Jesús, iwan owalajkej sekimej angelestin iwan okimonekuitlawijkej in Jesús. </div>
<div class='s'>Jesús opéj tekipanoa itech estado de Galilea </div>
<div class='r'>(Mr. 1:14-15; Lc. 4:14-15) </div>
<div class='p'>
<span class="verse" id="MT4_12">12&#160;</span>Nijkuak Jesús okimatke nik in Juan Tlakuateekij okitzakej telpiloyan, ijkuakón Yej okiske de estado de Judea iwan oyáj itech estado de Galilea itech ipueblo Nazaret. 
<span class="verse" id="MT4_13">13&#160;</span>Pero mach omokaj itech ipueblo Nazaret, sino yej oyáj ochantito itech oksé pueblo itoka Capernaum, katlej kajki itempan lago, iwan kajki itech región de Zabulón iwan de Neftalí. 
<span class="verse" id="MT4_14">14&#160;</span>Ijkón otlapanok para ma mochiwa tlan okijkuiloj in profeta Isaías: </div>
<div class='q'>
<span class="verse" id="MT4_15">15&#160;</span>Tlale de Zabulón iwan tlale de Neftalí, </div>
<div class='q'>ojtle katlej panotok itempan lago, ik ne lado de yen weyatl Jordán, </div>
<div class='q'>tlale de Galilea kan chantij katlej mach judiojtin. </div>
<div class='q'>
<span class="verse" id="MT4_16">16&#160;</span>Nochtin yonmej tlakaj katlej oyekaj ijtik tlatleyualotl okitakej se weyi tlanextle. </div>
<div class='q'>Opetlanke in tlanextle para katlej </div>
<div class='q'>oyekaj itech iekawilo in mikilistle. </div>
<div class='p'>
<span class="verse" id="MT4_17">17&#160;</span>Desde ijkuakón in Jesús opéj tetlapowia, iwan okijtoaya: </div>
<div class='p'>―Ximoyolpejpenakan (ximoyolkuepakan) de amotlajtlakol, porke yoajsiko in tonale para tlanawatis in Dios amonawak. </div>
<div class='s'>Jesús okinnotzke nawi michmajkej </div>
<div class='r'>(Mr. 1:16-20; Lc. 5:1-11) </div>
<div class='p'>
<span class="verse" id="MT4_18">18&#160;</span>Jesús onejnentiaya itempan lago de Galilea. Okinmitak omen iknimej: Se itoka Simón, noijki kinotzaj Pedro, iwan oksé itoka Andrés. Okintlamotlatokaj inmichmatlawan ijtik atl, porke yejwan oyekaj michmajkej. 
<span class="verse" id="MT4_19">19&#160;</span>Jesús okinmilwij: </div>
<div class='p'>―Namejwan anmichmajkej. Pero axan xiwikikan nowan, para ankintlapowiskej in tlakaj de notlajtol para ma momakixtikan kej yeskia ankinkitzkiskej michimej. </div>
<div class='p'>
<span class="verse" id="MT4_20">20&#160;</span>San niman okinkajtejkej inmichmatlawan iwan oyajkej iwan Jesús. </div>
<div class='p'>
<span class="verse" id="MT4_21">21&#160;</span>Ok achitzin tlayakapan, Jesús okinmitak ok omen iknimej: Se itoka Santiago iwan oksé itoka Juan, itelpokawan in Zebedeo, katlej oyekaj iwan intaj itech se barko okintilichojtokaj inmichmatlawan. Iwan Jesús okinnotzke. 
<span class="verse" id="MT4_22">22&#160;</span>Yejwan san niman okajtejkej inbarko iwan intaj, iwan oyajkej iwan Jesús. </div>
<div class='s'>Jesús okinmachtij miekej tlakaj </div>
<div class='r'>(Lc. 6:17-19) </div>
<div class='p'>
<span class="verse" id="MT4_23">23&#160;</span>Jesús onemia itech nochi in estado de Galilea, otlamachtiaya itech intiopanwan in judiojtin. Otetlapowiaya de yen kuale tlajtole katlej temakixtia de kenik in Dios tlanawatia. Iwan okinpajtiaya in tlakaj de nochi kokolistle iwan de nochi kualolistle. 
<span class="verse" id="MT4_24">24&#160;</span>Otlapoayaj de Jesús asta ik nowian (nian nepa) país de Siria. Iwan tlakaj okinwalwikiliayaj nochtin katlej okipiayaj nochi tlamantle de kualolistle iwan de kokolistle, katlej okipiayaj mach kuale ejekatl, katlej mimikij, iwan katlej wilanmej (temetlamej). Iwan Jesús okinpajtij nochtin. 
<span class="verse" id="MT4_25">25&#160;</span>Oyayaj iwan Jesús miekej tlakaj de estado de Galilea iwan de se región kan oyekaj majtlaktle pueblojtin katlej okitokayotiayaj Decápolis. Noijki oyayaj miekej de weyikan de Jerusalén, de estado de Judea, iwan de ik ne lado de yen weyatl Jordán.  </div>
<div class='psalmlabel' id='MT5_0'> 5</div>
<div class='s'>Jesús otlamachtij ipan tepetl </div>
<div class='p'>
<span class="verse" id="MT5_1">1&#160;</span>Nijkuak in Jesús okinmitak miekej tlakaj, otlejkok ipan se tepetl, iwan ompa omotlalij. Imomachtijkawan omijkuanijkej inawak. 
<span class="verse" id="MT5_2">2&#160;</span>Iwan Yej opéj kinmachtia ijkín: </div>
<div class='s'>Akinmej moneki ma pakikan </div>
<div class='r'>(Lc. 6:20-23) </div>
<div class='p'>
<span class="verse" id="MT5_3">3&#160;</span>―Ma pakikan katlej momachiliaj pobrestin ipan inyolo, porke yejwan kipiaj parte itech ilwikak kan Dios tlanawatia. </div>
<div class='p'>
<span class="verse" id="MT5_4">4&#160;</span>’Ma pakikan katlej chokaj, porke yejwan moyolosewiskej. </div>
<div class='p'>
<span class="verse" id="MT5_5">5&#160;</span>’Ma pakikan katlej mach moweyinekij, porke yejwan kimoaxkatiskej in tlale katlej Dios okinkakitij kinmakas. </div>
<div class='p'>
<span class="verse" id="MT5_6">6&#160;</span>’Ma pakikan katlej melawak kinekij yeskej yolchipawakej, ken nijkuak akaj tiojsiwi iwan amiki. Porke yejwan ixwiskej. </div>
<div class='p'>
<span class="verse" id="MT5_7">7&#160;</span>’Ma pakikan katlej teiknomatij, porke Dios noijki kinmiknomatis. </div>
<div class='p'>
<span class="verse" id="MT5_8">8&#160;</span>’Ma pakikan katlej yolchipawakej, porke yejwan kitaskej in Dios. </div>
<div class='p'>
<span class="verse" id="MT5_9">9&#160;</span>’Ma pakikan katlej kichiwaj ma yeto yolosewilistle, porke Dios kinnotzas kej ikonewan. </div>
<div class='p'>
<span class="verse" id="MT5_10">10&#160;</span>’Ma pakikan katlej kintlatlalochtiaj por kichiwaj tlan Dios kineki, porke yejwan kipiaskej parte itech ilwikak kan Dios tlanawatia. </div>
<div class='p'>
<span class="verse" id="MT5_11">11&#160;</span>’Xipakikan namejwan nijkuak in tlakaj amechwikaltiskej, nijkuak amechtlatlalochtiskej, iwan nijkuak amechtlajtoltlatlaliliskej por annechneltokaj. 
<span class="verse" id="MT5_12">12&#160;</span>Xipakikan, porke namejwan ankiresibiroskej se weyi tlaxtlawile ompa ilwikak. Xikelnamikikan nik in ya wejkawitl profetajtin noijki okintlatlalochtijkej. </div>
<div class='s'>Namejwan ankatej ken istatl iwan ken tlanextle ixko yin tlaltikpak </div>
<div class='r'>(Mr. 9:50; Lc. 14:34-35) </div>
<div class='p'>
<span class="verse" id="MT5_13">13&#160;</span>’Namejwan ankatej ken istatl ixko yin tlaltikpak. Pero tla in istatl kipolos ipuyeka, ¿kenik oksemi puyeyas? Mach ok kuale, sa se kitlamotla ipan ojtle iwan in tlakaj sa ipan tlajtlaksaj. </div>
<div class='p'>
<span class="verse" id="MT5_14">14&#160;</span>’Namejwan ankatej ken tlanextle ixko yin tlaltikpak, ken se weyikan katlej kajki ipan se tepetl iwan mach weli motlaatia. 
<span class="verse" id="MT5_15">15&#160;</span>Nion amakaj kitlikuitia se tlanextle para se kitlaatis itlampa se chikiwitl. Sino se kitlalia ajkopan para ma kintlawili nochtin katlej katej kalijtik. 
<span class="verse" id="MT5_16">16&#160;</span>Namejwan no ijkón, ma tlawi namotlanex inmixpan nochtin in tlakaj, para ma kitakan tlan kuale ankichiwaj, iwan ijkón ma kiweyikixtikan namoPapan Dios katlej kajki ilwikak. </div>
<div class='s'>Jesús otlamachtij de yen itlanawatil in Moisés </div>
<div class='p'>
<span class="verse" id="MT5_17">17&#160;</span>’Amo xikyejyekokan ke oniwalaj onikpojpoloko itlanawatil in Moisés o noso tlan okijkuilojkej in profetajtin. Mach oniwalaj para nikpojpolos, sino oniwalaj para nikchiwas nochi tlan kijta. 
<span class="verse" id="MT5_18">18&#160;</span>Pero ipan melajka namechilwia, mientras yetos in ilwikak iwan tlaltikpak, mach poliwis nion se letra, iwan nion se punto katlej ijkuilitok itech itlanawatil in Moisés, asta ma mochiwa nochi tlan omijkuiloj. 
<span class="verse" id="MT5_19">19&#160;</span>Por yonik, tla akaj amo kichiwas kuenta kanaj se tlanawatile de Moisés, maski wel tzikitzin ma yeto, iwan tla akaj tlamachtis amo ma kichiwakan kuenta in yon tlanawatile, yon tlakatl sa tekitl tzikitzin yetos ompa ilwikak kan Dios tlanawatia. Pero tla akaj kichiwas iwan tlamachtis tlan kijta in yon tlanawatile, yetos sa tekitl weyi ompa ilwikak kan Dios tlanawatia. 
<span class="verse" id="MT5_20">20&#160;</span>Por yonik namechilwia nik mach ankalakiskej ompa ilwikak kan Dios tlanawatia, in tla amo ankichiwaskej tlan kuale ixpan Dios okachi ke tlan kichiwaj in tlamachtijkej de itech itlanawatil in Moisés iwan fariseos. </div>
<div class='s'>Tlajtlakole de kualanilistle </div>
<div class='r'>(Lc. 12:57-59) </div>
<div class='p'>
<span class="verse" id="MT5_21">21&#160;</span>’Namejwan ya ankikakej ke ya wejkawitl okinmilwijkej namoweyitajwan: “Amo xitemikti, porke akin temiktis kipia de kitemaktiskej (kitemaktiliskej) innawak tekiwajkej para kitlajtlakoltiskej.” 
<span class="verse" id="MT5_22">22&#160;</span>Pero Nej namechilwia, ke tla akaj kualanis inawak ikni, kipia de wetziti kan tlaixkomakaj (tlatzonmanaj) para kitlajtlakoltiskej. Iwan akin kilwis in ikni tonto, kipia de kixkomakaskej itech se junta para kitlajtlakoltiskej. Iwan akin kiwikaltis in ikni, yetos tlajtlakolej iwan welis yas ijtik tliko. </div>
<div class='p'>
<span class="verse" id="MT5_23">23&#160;</span>’Por yonik, tla ijkuak ya tikitki moofrenda kan kajki in artal iwan ijkuakón tikwalelnamiki nik in mokni mitzkualanijtok, 
<span class="verse" id="MT5_24">24&#160;</span>okachi kuale xikajtewa moofrenda ompa itech artal, iwan xiwia ximotlapojpolwiti iwan mokni. Iwan ijkuakón ya welis timokuepas kan artal iwan xiktemaka moofrenda. </div>
<div class='p'>
<span class="verse" id="MT5_25">25&#160;</span>’Tla akaj mitztilwia kan tlaixkomakaj (tlatzonmanaj), xajsikan san se tlajtole achtoj mientras tiweli, para amo ma mitztemakti (mitztemaktili) inawak in jues. Porke in tla amo, in jues mitztemaktis inmak in mayoltin iwan mitztzakuaskej telpiloyan. 
<span class="verse" id="MT5_26">26&#160;</span>Ipan melajka nimitzilwia, nik amo tikisas de ompa asta amo xiktlaxtlawa in salúltimo sentabo para tikisas. </div>
<div class='s'>Tlajtlakole tla se momekatis </div>
<div class='p'>
<span class="verse" id="MT5_27">27&#160;</span>’Namejwan ya ankikakej nik ya wejkawitl okinmilwijkej namoweyitajwan: “Amo ximomekatikan.” 
<span class="verse" id="MT5_28">28&#160;</span>Pero Nej namechilwia, tla akaj kixelewia se siwatl, kijtosneki ya kimomekatia ipan iyolo. </div>
<div class='p'>
<span class="verse" id="MT5_29">29&#160;</span>’Por yonik, tla moyekixtololo mitztoktia xiwetzi ipan tlajtlakole, okachi kuale xikmokixtili iwan xiktlamotla wejka. Porke okachi kuale xikpolo se parte de motlalnakayo, ke nochi motlalnakayo ma kitlamotlakan ijtik tliko. 
<span class="verse" id="MT5_30">30&#160;</span>Iwan tla moyekma mitztoktia xiwetzi ipan tlajtlakole, okachi kuale xikmotzontekili iwan xiktlamotla wejka. Porke okachi kuale xikpolo se parte de motlalnakayo, ke nochi motlalnakayo ma kitlamotlakan ijtik tliko. </div>
<div class='s'>Jesús otlamachtij amo ma mosiwakawakan </div>
<div class='r'>(Mt. 19:9; Mr. 10:11-12; Lc. 16:18) </div>
<div class='p'>
<span class="verse" id="MT5_31">31&#160;</span>’Namejwan noijki ya ankikakej nik ya wejkawitl okinmilwijkej namoweyitajwan: “Akin kikajkawas isiwa, kipia de kimakas se amatl kan kijtojtos nik mokajkawa iwan isiwa.” 
<span class="verse" id="MT5_32">32&#160;</span>Pero Nej namechilwia, tla se tlakatl mokajkawa iwan isiwa, maski isiwa mach momekatia, yon tlakatl kijtosneki kimaka parte isiwa ma momekati iwan akaj tlakatl. Iwan tla akaj monamiktis iwan yon siwatl, kijtosneki iwan momekatia. </div>
<div class='s'>Amo xikijtokan Dios tlachixtok </div>
<div class='p'>
<span class="verse" id="MT5_33">33&#160;</span>’Namejwan noijki ya ankikakej nik ya wejkawitl okinmilwijkej namoweyitajwan: “Tla tej tikijta tikchiwas itlaj tlamantle iwan asta tikijta Dios tlachixtok, tonses moneki xikchiwa.” 
<span class="verse" id="MT5_34">34&#160;</span>Pero Nej namechilwia, amo xikijtokan Dios tlachixtok, iwan nion amo xikijtokan tlachixtok in ilwikak nik melawak tlan ankijtaj, porke in Dios ompa ewatok tlanawatijtok. 
<span class="verse" id="MT5_35">35&#160;</span>Nion amo xikijtokan tlachixtok in tlaltikpak nik melawak tlan ankijtaj, porke ompa tlaksatokej ikxiwan in toTajtzin Dios. Nion amo xikijtokan tlachixtok in weyikan de Jerusalén nik melawak tlan ankijtaj, porke in toweyi Rey Dios yen yon iweyikan. 
<span class="verse" id="MT5_36">36&#160;</span>Nion amo xikijtokan tlachixtok namotzontekon nik melawak tlan ankijtaj, porke mach welis ankichiwaskej se amotzonkal ma istaya o noso ma tliliwia. 
<span class="verse" id="MT5_37">37&#160;</span>Amo ijkón xikchiwakan. Okachi kuale xikijtokan “kuale kaj” o noso “amo”, porke tla ankijtoskej Dios tlachixtok, kijtosneki ankichiwaj tlan amo kuale, iwan Amo Kuale Tlakatl yen yon kineki xikchiwakan. </div>
<div class='s'>Jesús okijtoj amo ma tikinkuepaltikan tla itlaj techtoktiaj </div>
<div class='r'>(Lc. 6:29-30) </div>
<div class='p'>
<span class="verse" id="MT5_38">38&#160;</span>’Namejwan ya ankikakej nik ya wejkawitl omijtoj: “Tla akaj teixkopina, ma kixkopinakan yej noijki. Tla akaj tetlanmayawi, ma kitlanmayawikan yej noijki.” 
<span class="verse" id="MT5_39">39&#160;</span>Pero Nej namechilwia, tla akaj anmechtoktia itlaj amo kuale, amo xikkuepaltikan. Sino, tla akaj amechixtlatzinia se lado, xikkawili noijki ma mitzixtlatzini in oksé lado. 
<span class="verse" id="MT5_40">40&#160;</span>Tla akaj kineki mitzwikas kan tlaixkomakaj (tlatzonmanaj) para mitzkixtilis motzotzol, xikmaka noijki mokoton. 
<span class="verse" id="MT5_41">41&#160;</span>Tla akaj mitznekatoktia xitlamama se kilómetro, tej xitlamama ome kilómetro. 
<span class="verse" id="MT5_42">42&#160;</span>Tla akaj mitztlajtlanilia itlaj tlamantle, tej xikmaka. Iwan tla akaj itlaj mitztlanewilia, xiktlaneti. </div>
<div class='s'>Xikintlasojtlakan akinmej amechkokoliaj </div>
<div class='r'>(Lc. 6:27-28, 32-36) </div>
<div class='p'>
<span class="verse" id="MT5_43">43&#160;</span>’Noijki ya ankikakej nik ya wejkawitl omijtoj: “Xiktlasojtla mokni, iwan xikkokoli akin mitzkokolia.” 
<span class="verse" id="MT5_44">44&#160;</span>Pero Nej namechilwia, xikintlasojtlakan akinmej amechkokoliaj, iwan ximotiotzajtzilikan por yen akinmej amechtlatlalochtiaj. 
<span class="verse" id="MT5_45">45&#160;</span>Ijkón namejwan anyeskej antekonewan de namoPapan Dios katlej kajki ilwikak. Porke Yej kichiwa in tonale ma kisa para katlej mach kualtin iwan para katlej kualtin, iwan kichiwa ma kiawi para katlej kichiwaj tlan kuale iwan para katlej kichiwaj tlan amo kuale. 
<span class="verse" id="MT5_46">46&#160;</span>Porke in tla namejwan ankintlasojtlaj sanwel katlej amechtlasojtlaj, ¿tlan welis ankitlaniskej? Asta katlej tlakobraroaj ika impuestos no ijkón kichiwaj. 
<span class="verse" id="MT5_47">47&#160;</span>Iwan tla ankintlajpaloaj san yen namokniwan, ¿ankichiwaj itlaj tlan oksekimej mach welij kichiwaj? Asta katlej mach kixmatij Dios no ijkón kichiwaj. 
<span class="verse" id="MT5_48">48&#160;</span>Xiekan namejwan ipan melajka ankualtin tlakaj, ken namoPapan Dios katlej kajki ilwikak Yej ipan melajka kuale tlakatl.  </div>
<div class='psalmlabel' id='MT6_0'> 6</div>
<div class='s'>Kenamij se kichiwas ixpan Dios nijkuak se kitemakas itlaj </div>
<div class='p'>
<span class="verse" id="MT6_1">1&#160;</span>’Xikpiakan kuidado nijkuak ankichiwaskej tlan kuale, amo xikchiwakan inmixpan tlakaj san para ma kitakan tlan ankichiwaj. Tla ijkón ankichiwaskej, mach welis ankiresibiroskej in tlaxtlawile katlej kitemakas namoPapan Dios katlej kajki ilwikak. </div>
<div class='p'>
<span class="verse" id="MT6_2">2&#160;</span>’Por yonik, nijkuak itlaj ankitetliokoliskej amo xiktematiltikan nian nepa, ken kichiwaj in tlakaj katlej ome inmixko. Porke yejwan ijkón kichiwaj itech tiopanmej iwan ipan ojtle, para ma kinmitakan iwan ma tlapoakan kuale de yejwan. Ipan melajka namechilwia, nik in yonmej tlakaj mach ok itlaj tlaxtlawile kiresibiroskej. 
<span class="verse" id="MT6_3">3&#160;</span>Nijkuak in tej itlaj tiktetliokolis, amakaj ma kimati nion yen moamigo katlej okachi iwan timuika. 
<span class="verse" id="MT6_4">4&#160;</span>Tla itlaj tiktemakas xiktemaka san ichtaka. Iwan moPapan Dios katlej kita nochi tlan tikchiwa ichtaka, Yej mitzmakas motlaxtlawil. </div>
<div class='s'>Jesús otechmachtij kenik timotiotzajtziliskej </div>
<div class='r'>(Lc. 11:2-4) </div>
<div class='p'>
<span class="verse" id="MT6_5">5&#160;</span>’Nijkuak amejwan anmotiotzajtziliskej, amo xikchiwakan ken kichiwaj in tlakaj katlej ome inmixko, katlej kiwelitaj motiotzajtziliskej mokejketokej itech tiopanmej iwan itech eskinajtin de yen ojmej para ma kinmitakan. Ipan melajka namechilwia, nik in yonmej tlakaj mach ok itlaj tlaxtlawile kiresibiroskej. 
<span class="verse" id="MT6_6">6&#160;</span>Pero tej, nijkuak timotiotzajtzilis, xikalaki mokalijtik, ximokaltzakua iwan ximotiotzajtzili ompa ichtaka inawak moPapan Dios. Iwan moPapan Dios katlej kita tlan tikchiwa ichtaka, Yej mitzmakas motlaxtlawil. </div>
<div class='p'>
<span class="verse" id="MT6_7">7&#160;</span>’Iwan nijkuak anmotiotzajtziliskej amo san ompa xikkueptokan in tlajtole, ken kichiwaj in tlakaj katlej mach kixmatij Dios, porke yejwan kiyejyekoaj tla san ompa kikueptoskej in tlajtole okachi kinkakilis in Dios. 
<span class="verse" id="MT6_8">8&#160;</span>Amo xikchiwakan ken yejwan, porke namoPapan Dios ya kimati tlan namechpoloa antes de ankitlajtlaniliskej. 
<span class="verse" id="MT6_9">9&#160;</span>Namejwan moneki ximotiotzajtzilikan ijkín: </div>
<div class='q'>ToPapan Dios katlej tejwatzin tikaj ilwikak, </div>
<div class='q'>Ma nochtin in tlakaj ma mitzyektenewakan. </div>
<div class='q'>
<span class="verse" id="MT6_10">10&#160;</span>Ma ajsiki in tonale nijkuak tikinnawatis nochtin in tlakaj. </div>
<div class='q'>Ma mochiwa tlan tikmonekiltia ixko yin tlaltikpak, </div>
<div class='q'>ijkón ken tlan tikmonekiltia ma mochiwa ompa ilwikak. </div>
<div class='q'>
<span class="verse" id="MT6_11">11&#160;</span>Xitechmaka axan tlan tikkuaskej katlej nochipa ika tipanoskej. </div>
<div class='q'>
<span class="verse" id="MT6_12">12&#160;</span>Iwan xitechtlapojpolwi de totlajtlakol, </div>
<div class='q'>ken tejwan noijki tikintlapojpolwiaj akinmej techtoktiaj tlan amo kuale. </div>
<div class='q'>
<span class="verse" id="MT6_13">13&#160;</span>Iwan amo xitechmotekawili ma techtlajtlakolmayawi in Amo Kuale Tlakatl, sino xitechmakixti de inawak. </div>
<div class='q'>Timitztlajtlaniliaj in yin porke tejwatzin tiknawatia nochi, tikpia poder, iwan tikpia mawisotlanextle iktlanke (ik tlami). Ijkón ma yeto. </div>
<div class='p'>
<span class="verse" id="MT6_14">14&#160;</span>’Porke tla namejwan antetlapojpolwiaj de nochi tlan amechtoktiaj, namoPapan Dios katlej kajki ilwikak noijki amechtlapojpolwis. 
<span class="verse" id="MT6_15">15&#160;</span>Pero in tla namejwan amo antetlapojpolwiskej, noijki namoPapan Dios mach amechtlapojpolwis. </div>
<div class='s'>Jesús otlamachtij kenik se mosawas (ayunaros) </div>
<div class='p'>
<span class="verse" id="MT6_16">16&#160;</span>’Nijkuak amejwan anmosawaskej, amo ximoiknotlachaltikan ken kichiwaj in tlakaj katlej ome inmixko, porke yejwan moiknotlachaltiaj para ma kinmitakan nik mosawtokej. Ipan melajka namechilwia, nik mach ok itlaj tlaxtlawile kiresibiroskej. 
<span class="verse" id="MT6_17">17&#160;</span>Tej nijkuak timosawas, ximixami iwan kuale ximotzijtzikui. 
<span class="verse" id="MT6_18">18&#160;</span>Ijkón, mach akaj kimatis kox timosawtok, sanwel kimatis moPapan Dios katlej yetos mowan, iwan moPapan Dios katlej kimati tlan tikchiwa ichtaka, Yej mitzmakas motlaxtlawil. </div>
<div class='s'>Ma se kololo rikojyotl itech ilwikak </div>
<div class='r'>(Lc. 12:33-34) </div>
<div class='p'>
<span class="verse" id="MT6_19">19&#160;</span>’Amo xikololokan rikojyotl ixko yin tlaltikpak, kan tlakuakualo iwan tlapalani, iwan tlachtekij. 
<span class="verse" id="MT6_20">20&#160;</span>Sino xikololokan rikojyotl ompa ilwikak, kan mach tlakuakualo, iwan mach tlapalani, iwan nion mach tlachtekij. 
<span class="verse" id="MT6_21">21&#160;</span>Porke kan yetos namorikojyo, ompa yetos noijki namoyolo. </div>
<div class='s'>Itlanex in totlalnakayo </div>
<div class='r'>(Lc. 11:34-36) </div>
<div class='p'>
<span class="verse" id="MT6_22">22&#160;</span>’Namoixtololowan ankinpiaj kej se tlanextle para namoanima, iwan tla namoixtololowan kualemej, namoanima kipias tlanextle. 
<span class="verse" id="MT6_23">23&#160;</span>Pero in tla namoixtololowan mach kualemej por yen tlajtlakole, nochi namoanima yetos ijtik tlatleyualotl. Ijkón kiné, tla namotlanex yomokuepke tlatleyualotl itech namoanima por yen tlajtlakole, kijtosneki ankatej itech se weyi tlatleyualotl iwan mach onkaj oksé tlatleyualotl ijkón. </div>
<div class='s'>In toTajtzin Dios iwan rikojyotl </div>
<div class='r'>(Lc. 16:13) </div>
<div class='p'>
<span class="verse" id="MT6_24">24&#160;</span>’Mach akaj tlakatl welis kinpias ome itekowan, porke welis kitlasojtlas in se iwan oksé mach kitlasojtlas, o noso welis kitlakitas in se iwan oksé mach kitlakitas. Mach welis ankitekipanoskej in Dios mientras amechyoltilantok in rikojyotl. </div>
<div class='s'>Amo se ma motlanemililti </div>
<div class='r'>(Lc. 12:22-31) </div>
<div class='p'>
<span class="verse" id="MT6_25">25&#160;</span>’Por yonik namechilwia, amo ximotlanemililtikan por tlan ankikuaskej o noso tlan ankoniskej para anyolitoskej, nion amo ximotlanemililtikan por tlan ankonakiskej. ¿Amo ankimatij nik in tonemilis okachi ipatij ke totlakual? ¿Amo ankimatij noijki nik in totlalnakayo okachi ipatij ke tlan tikonakiaj? 
<span class="verse" id="MT6_26">26&#160;</span>Xikinmitakan in totomej katlej patlantinemij. Mach tookaj, mach pixkaj, iwan nion mach itlaj kitlaatiaj ijtik kueskomatl. Pero namoPapan katlej kajki ilwikak Yej kintlamaka. Iwan namejwan okachi amopatij iwan amo ken totomej. 
<span class="verse" id="MT6_27">27&#160;</span>Tla akaj de amejwan sa tekitl tlanemilia porke kineki moskaltis ok tlajko metro, ¿kox welis moskaltis? </div>
<div class='p'>
<span class="verse" id="MT6_28">28&#160;</span>’¿Tlanik namejwan wel anmotlanemililtiaj por tlan ankonakiskej? Xikitakan kenik moskaltiaj in xochimej ipan tepetl. Mach tekipanoaj iwan nion mach tlajtzomaj. 
<span class="verse" id="MT6_29">29&#160;</span>Pero Nej namechilwia ke nion rey Salomón mach semi omotzotzoltij ken se de yon xochitl maski omotzotzoltiaya ika katlej okachi kuale itzotzol. 
<span class="verse" id="MT6_30">30&#160;</span>Iwan tla Dios ijkón kitlakentia in xochitl katlej axan kajki ipan tepetl iwan mostla wiptla mochichinos ijtik tlitl, ¿kenik amo ma amechtzotzolti namejwan? ¡Namejwan wel tzikitzin namotlaneltokalis! 
<span class="verse" id="MT6_31">31&#160;</span>Amo ximotlanemililtikan kiné, amo xikmolwikan: “¿Tlan tikkuaskej? o noso ¿tlan tikoniskej? o noso ¿tlan tikonakiskej?” 
<span class="verse" id="MT6_32">32&#160;</span>Nochi in yin tlamantle ika motlanemililtiaj in tlakaj katlej mach kixmatij Dios. Pero namejwan ankipiaj namoPapan katlej kajki ilwikak katlej ya kimati tlan amechpoloa. 
<span class="verse" id="MT6_33">33&#160;</span>Por yonik, namejwan achtoj xikchiwakan tlan Dios amechnawatia ipan namoyolo para xikchiwakan ken Yej kineki. Iwan ijkón Dios amechmakas noijki nochi yon tlamantle. 
<span class="verse" id="MT6_34">34&#160;</span>Ijkón kiné, amo ximotlanemililtikan por yen mostla, porke mostla welis oksemi anmotlanemililtiskej. Kada tonale yipa ankipiaskej tlan ika anmotlanemililtiskej.  </div>
<div class='psalmlabel' id='MT7_0'> 7</div>
<div class='s'>Amo ma se tepojpoa </div>
<div class='r'>(Lc. 6:37-38, 41-42) </div>
<div class='p'>
<span class="verse" id="MT7_1">1&#160;</span>’Amo xikinpojpoakan oksekimej, para namejwan noijki amo ma amechpojpoakan. 
<span class="verse" id="MT7_2">2&#160;</span>Porke tla antepojpoaskej namejwan noijki amechpojpoaskej. Porke Dios amechtoktis ijkón ken namejwan antetoktiaj. 
<span class="verse" id="MT7_3">3&#160;</span>¿Kenik in tej weli tikistlakawia in mokni por yen tlajtlakole tlan kichiwa, iwan tej mach timota nik tikaj okachi titlajtlakolej? 
<span class="verse" id="MT7_4">4&#160;</span>Iwan, ¿kenik weli tikilwia in mokni: “Mach ok xitlajtlako”, iwan tej tikchijtok miek tlajtlakole? 
<span class="verse" id="MT7_5">5&#160;</span>¡Teixkajkayaj! Achtoj tej xikkawa in tlajtlakole katlej miek tikchijtok, iwan ijkón welis tikilwis in mokni mach ok ma tlajtlako. </div>
<div class='p'>
<span class="verse" id="MT7_6">6&#160;</span>’Itlajtol in Dios katlej chipawak amo xikinmakakan in tlakaj katlej kipiaj mach kuale inyolo. Porke yon kej yeskia ankinmakaj in chichimej ma kikuakan tlan Dios iaxka, iwan noijki kej yeskia ankinmakaj in pitzomej ma kikuakan se tlamantle katlej sa tekitl patíoj. Porke yejwan san ipan tlajtlaksaskej iwan welis mokuepaskej amotech iwan amechkuaskej. </div>
<div class='s'>Dios techmakas tlan tiktlajtlaniliskej </div>
<div class='r'>(Lc. 11:9-13; 6:31) </div>
<div class='p'>
<span class="verse" id="MT7_7">7&#160;</span>’Xiktlajtlanilikan Dios tlan amechpoloa, iwan Yej amechmakas. Xiktemokan tlan amechpoloa, iwan ankajsiskej. Xiktatalatzakan puerta, iwan Dios amechtlatlapolis. 
<span class="verse" id="MT7_8">8&#160;</span>Porke akin itlaj kitlajtlani, kiresibiroa. Iwan akin itlaj kitemoa, kajsi. Iwan akin kitatalatza in puerta, kitlatlapoliaj. </div>
<div class='p'>
<span class="verse" id="MT7_9">9&#160;</span>’¿Welis tikmakas mokone se tetl nijkuak mitztlajtlanilis se pan? 
<span class="verse" id="MT7_10">10&#160;</span>¿O noso welis tikmakas se koatl nijkuak mitztlajtlanilis se michin? 
<span class="verse" id="MT7_11">11&#160;</span>Iwan tla namejwan katlej mach ankualtin ankimatij ankinmakaj namopilwan tlan kuale, ¿amo ankineltokaj nik in namoPapan katlej kajki ilwikak welis kinmakas itlaj tlan kuale akinmej kitlajtlaniliskej? </div>
<div class='p'>
<span class="verse" id="MT7_12">12&#160;</span>’Ijkón kiné, namejwan xikinchiwilikan oksekimej ijkón ken namejwan ankinekij ma amechchiwilikan. Nochi in tlanawatile de Moisés iwan nochi tlan okijkuilojkej in profetajtin yen yon tlan kijtaj xikchiwakan. </div>
<div class='s'>Puerta katlej kopichtik </div>
<div class='r'>(Lc. 13:24) </div>
<div class='p'>
<span class="verse" id="MT7_13">13&#160;</span>’Xikalakikan itech puerta kopichtik katlej yawi ilwikak. Porke in puerta katlej kuyawak iwan ojtle katlej patlaktik tewikaj kan tlaixpolojkan, iwan miekej tlakaj yawij ipan yon ojtle. 
<span class="verse" id="MT7_14">14&#160;</span>Pero sa tekitl kopichtik in puerta iwan sa tekitl pitzaktzin in ojtle katlej tewikaj itech nemilistle, iwan mach miekej kajsij. </div>
<div class='s'>Se kuawitl mixmati por yen itlakilo </div>
<div class='r'>(Lc. 6:43-44) </div>
<div class='p'>
<span class="verse" id="MT7_15">15&#160;</span>’Xikpiakan kuidado de nekatej tlakaj teixkajkayajkej katlej mochiwaj tlapoaj de Dios. Yejwan motaj kej kualtin tlakaj, pero mach melawak, motaj kej ichkamej pero yejwan katej kej koyomej. 
<span class="verse" id="MT7_16">16&#160;</span>Namejwan welis ankinmixmatiskej kuale por yen tlan kichiwaj. Porke mach moteki uvas itech witztle, iwan nion mach moteki igos itech nojpale. 
<span class="verse" id="MT7_17">17&#160;</span>Nochi tlatoktle kuale kitemaka kuale itlakilo, pero in tlatoktle katlej mach kuale noijki kitemaka itlakilo mach kuale. 
<span class="verse" id="MT7_18">18&#160;</span>Se tlatoktle kuale mach kitemaka itlakilo mach kuale, iwan se tlatoktle katlej mach kuale mach weli kitemaka itlakilo kuale. 
<span class="verse" id="MT7_19">19&#160;</span>Nochi tlatoktle katlej mach kitemaka kuale itlakilo, se kitzonteki iwan se kitlamotla ijtik tlitl. 
<span class="verse" id="MT7_20">20&#160;</span>Ijkón kiné, namejwan welis ankinmixmatiskej kuale por yen tlan kichiwaj. </div>
<div class='s'>Mach nochtin kalakiskej ilwikak kan Dios tlanawatia </div>
<div class='r'>(Lc. 13:25-27) </div>
<div class='p'>
<span class="verse" id="MT7_21">21&#160;</span>’Miekej tlakaj nechilwiaj: “Señor, Señor”, pero mach nochtin kalakiskej ilwikak kan Dios tlanawatia. Sino kalakiskej san yejwan katlej kichiwaj tlan kimonekiltia in noPapan katlej kajki ilwikak. 
<span class="verse" id="MT7_22">22&#160;</span>Miekej nechilwiskej itech nekáj tonale: “Señor, Señor, ¿amo tikelnamiki nik in tejwan otitetlapowijkej ika motoka, iwan ika motoka otikinkixtijkej demoniojtin, iwan ika motoka otikinchijkej miekej milagrostin?” 
<span class="verse" id="MT7_23">23&#160;</span>Ijkuakón Nej nikinmilwis: “Mach semi onamechixmatke. Ximachiwakan de Nej, tlajtlakolejkej.” </div>
<div class='s'>Omen tlakaj okichijkej inkalwan </div>
<div class='r'>(Lc. 6:47-49; Mr. 1:22) </div>
<div class='p'>
<span class="verse" id="MT7_24">24&#160;</span>’Ijkón kiné, akin kikaki iwan kichiwa tlan nikijta, yon ken se tlakatl ixtlamatke katlej okichij ikal ipan tepejxitl. 
<span class="verse" id="MT7_25">25&#160;</span>Owalaj se tlamawisolkiawatl, iwan otlatlawitonke ik nian nepa, iwan chikawak oejekak, iwan mach owetzke in yon kale porke kajki ipan tepejxitl. 
<span class="verse" id="MT7_26">26&#160;</span>Pero akin nechkaki iwan amo kichiwa tlan nikijta, yon ken se tlakatl katlej mach kimati tlakaki iwan okichij ikal ijtik xale. 
<span class="verse" id="MT7_27">27&#160;</span>Owalaj se tlamawisolkiawatl, otlatlawitonke ik nian nepa, iwan chikawak oejekak, iwan kale owetzke iwan nochi oxitinke. </div>
<div class='p'>
<span class="verse" id="MT7_28">28&#160;</span>Nijkuak Jesús otlanke okintlapowij, nochtin in tlakaj sa otlajtlachixkej (omomajmawtijkej) de kenik okinmachtiaya. 
<span class="verse" id="MT7_29">29&#160;</span>Porke otlamachtiaya ika chikawak tlanawatile, iwan amo ken otlamachtiayaj in tlamachtijkej de itlanawatil in Moisés.  </div>
<div class='psalmlabel' id='MT8_0'> 8</div>
<div class='s'>Jesús okipajtij se tlakatl katlej opalania inakayo </div>
<div class='r'>(Mr. 1:40-45; Lc. 5:12-16) </div>
<div class='p'>
<span class="verse" id="MT8_1">1&#160;</span>Nijkuak Jesús otemok de ipan tepetl, miekej tlakaj oyajkej Iwan. 
<span class="verse" id="MT8_2">2&#160;</span>Ijkuakón omijkuanij inawak Jesús se tlakatl katlej opalania inakayo, omotlankuaketzke iyakapan iwan okilwij: </div>
<div class='p'>―Señor, tla tikmonekiltiani, welini tinechpajtiani. </div>
<div class='p'>
<span class="verse" id="MT8_3">3&#160;</span>Jesús okitlalij ima ipan yon tlakatl iwan okilwij: </div>
<div class='p'>―Nej nikneki xipajti. </div>
<div class='p'>Iwan san niman opajtik de ikokolis. 
<span class="verse" id="MT8_4">4&#160;</span>Iwan Jesús okilwij: </div>
<div class='p'>―Xikkaki, amakaj itlaj xikilwi. San xiwia inawak in tiopixke, iwan xiktemaka moofrenda tlan Moisés otlanawatij ma motemaka, para ijkón nochtin ma kimatikan nik in Dios yomitzpajtij de mokokolis. </div>
<div class='s'>Jesús okipajtij itekipanoj se kapitan </div>
<div class='r'>(Lc. 7:1-10) </div>
<div class='p'>
<span class="verse" id="MT8_5">5&#160;</span>Nijkuak Jesús okalakke itech pueblo de Capernaum, ijkuakón se kapitan omijkuanij inawak Jesús, iwan okitlatlawtij. 
<span class="verse" id="MT8_6">6&#160;</span>Okilwij: </div>
<div class='p'>―Señor, notekipanoj kajki nokalijtik mokokoa, owijwilantik iwan sa tekitl wapawiswilo. </div>
<div class='p'>
<span class="verse" id="MT8_7">7&#160;</span>Jesús okinankilij: </div>
<div class='p'>―Ompa niawi nikpajtiti. </div>
<div class='p'>
<span class="verse" id="MT8_8">8&#160;</span>In kapitan okilwij: </div>
<div class='p'>―Señor, mach notech powi xikalaki nokalijtik. Iwan mach moneki xiwia asta ompa, san nian xikijto ma pajti iwan notekipanoj pajtis. 
<span class="verse" id="MT8_9">9&#160;</span>Yon nej kuale nikmati. Porke nej noijki nimomatok nikintlakita notlayekankej. Iwan noijki nikinpia soldadojtin katlej nechtlakitaj. Iwan tla nikilwis se de yejwan: “Xiwia ne”, in yej yawi. Iwan tla nikilwis oksé: “Xiwiki”, in yej witz. Iwan tla nikilwis in notekipanoj: “Xikchiwa yin tekitl”, in yej kichiwa. </div>
<div class='p'>
<span class="verse" id="MT8_10">10&#160;</span>Nijkuak ijkón okikakke in Jesús, sa otlajtlachixke (omomajmawtij), iwan okinmilwij in tlakaj katlej Iwan oyayaj: </div>
<div class='p'>―Ipan melajka namechilwia, nik mach nikajsi nion se judío katlej kipia weyi itlaneltokalis ken yin tlakatl. 
<span class="verse" id="MT8_11">11&#160;</span>Iwan namechilwia nik witzej miekej tlakaj de ik ikisayan tonale iwan de ik ipoliwian tonale, iwan motlaliskej tlakuaskej iwan Abraham, iwan Isaac, iwan Jacob, ompa ilwikak kan Dios tlanawatia. 
<span class="verse" id="MT8_12">12&#160;</span>Pero miekej judiojtin katlej Dios okinekia ma kalakikan ompa kan Yej tlanawatia, yeskej kalan ijtik tlatleyualotl. Ompa chokaskej iwan motlanteteyitzaskej. </div>
<div class='p'>
<span class="verse" id="MT8_13">13&#160;</span>Ijkuakón Jesús okilwij in kapitan: </div>
<div class='p'>―Xiwia mochan, iwan ma mochiwa ijkón ken tej tikneltoka. </div>
<div class='p'>Iwan san niman ijkuakón opajtik itekipanoj in kapitan. </div>
<div class='s'>Jesús okipajtij imonan in Pedro </div>
<div class='r'>(Mr. 1:29-31; Lc. 4:38-39) </div>
<div class='p'>
<span class="verse" id="MT8_14">14&#160;</span>Jesús oyáj ichan Pedro, iwan okitajsik imonan in Pedro wetok ipan itlapech kipia totonik. 
<span class="verse" id="MT8_15">15&#160;</span>Jesús okimakitzkij imonan in Pedro, iwan in totonik okiske. Imonan Pedro omejke iwan okintlamakak. </div>
<div class='s'>Jesús okinpajtij miekej kokoxkej </div>
<div class='r'>(Mr. 1:32-34; Lc. 4:40-41) </div>
<div class='p'>
<span class="verse" id="MT8_16">16&#160;</span>Nijkuak owaltlatleyuak okinwikilijkej in Jesús miekej tlakaj katlej okipiayaj ejekamej mach kualtin. Iwan san ika se tlajtole okinkixtij in yonmej ejekamej, iwan noijki okinpajtij nochtin katlej omokokoayaj. 
<span class="verse" id="MT8_17">17&#160;</span>Ijkón otlapanok para ma mochiwa tlan okijtoj in profeta Isaías, nijkuak okijtoj: “Yej otechpajtij de tokokolis iwan otechpojpolilij in tokualolis.” </div>
<div class='s'>Katlej kinekij nemiskej iwan Jesús </div>
<div class='r'>(Lc. 9:57-62) </div>
<div class='p'>
<span class="verse" id="MT8_18">18&#160;</span>Nijkuak Jesús okitak opéj kiyawaloaj miekej tlakaj, ijkuakón okinnawatij imomachtijkawan ma panokan oksé lado de yen lago. 
<span class="verse" id="MT8_19">19&#160;</span>Iwan ijkuakón omijkuanij inawak Jesús se tlamachtij itech tlanawatile de Moisés, iwan okilwij: </div>
<div class='p'>―Tlamachtij, nikneki nimitzwikas san kan Tej tias. </div>
<div class='p'>
<span class="verse" id="MT8_20">20&#160;</span>Jesús okinankilij: </div>
<div class='p'>―In ostomej kipiaj inkuyok, iwan totomej kipiaj intepajsol, pero Nej katlej onimochij nitlakatl mach nikpia kan nimosewis. </div>
<div class='p'>
<span class="verse" id="MT8_21">21&#160;</span>Oksé de yen imomachtijkawan noijki okilwij: </div>
<div class='p'>―Señor, xinechkawili achtoj ma niktookati nopapan. </div>
<div class='p'>
<span class="verse" id="MT8_22">22&#160;</span>Jesús okinankilij: </div>
<div class='p'>―Xiwiki nowan, xikinkawa katlej mach nechneltokaj yejwan ma kintookakan inmikkawan. </div>
<div class='s'>Jesús okiketzaltij in ejekatl iwan atl </div>
<div class='r'>(Mr. 4:35-41; Lc. 8:22-25) </div>
<div class='p'>
<span class="verse" id="MT8_23">23&#160;</span>Jesús otlejkok itech se barko, iwan imomachtijkawan oyajkej Iwan. 
<span class="verse" id="MT8_24">24&#160;</span>Ijkuakón opéj ejeka chikawak iwan atl opéj motlatlamotla ipan barko iwan oatemiaj. Pero Jesús okochtoka. </div>
<div class='m'>
<span class="verse" id="MT8_25">25&#160;</span>Tonses imomachtijkawan okijxitijkej, iwan okilwijkej: </div>
<div class='p'>―¡Señor, xitechmakixti! ¡Tiapolakij! </div>
<div class='p'>
<span class="verse" id="MT8_26">26&#160;</span>Yej okinnankilij: </div>
<div class='p'>―¿Tlanik wel anmomawtiaj? Namejwan wel tzikitzin namotlaneltokalis. </div>
<div class='p'>Ijkuakón, omoketzke, okajwak in ejekatl iwan atl, iwan san niman omokaj sa tlamantok. 
<span class="verse" id="MT8_27">27&#160;</span>Imomachtijkawan sa otlajtlachixkej (omomajmawtijkej). Iwan okijtojkej: </div>
<div class='p'>―¿Akin yin tlakatl, porke asta yen ejekatl iwan atl kitlakitaj? </div>
<div class='s'>In gadarenostlakaj katlej okipiayaj ejekamej mach kualtin </div>
<div class='r'>(Mr. 5:1-20; Lc. 8:26-39) </div>
<div class='p'>
<span class="verse" id="MT8_28">28&#160;</span>Nijkuak Jesús oajsito oksé lado de yen lago, itech tlale de pueblo de Gadara, ijkuakón omen tlakaj katlej okipiayaj ejekamej mach kualtin owalkiskej de kan mikkakuyoktin iwan omijkuanijkej inawak Jesús. Oyekaj sa tekitl temajmawtijkej iwan mach akaj owelia opanoaya ipan yon ojtle. 
<span class="verse" id="MT8_29">29&#160;</span>Nijkuak okitakej in Jesús, otzajtzikej, iwan okijtojkej: </div>
<div class='p'>―¡Amo ximokalaki towan, Jesús, teKone de Dios! ¿Otiwalaj nian para titechtlajyowiltis antes de ajsiki in tonale? </div>
<div class='p'>
<span class="verse" id="MT8_30">30&#160;</span>Iwan mach wejka de ompa, oyekaj miekej pitzomej otlakuajtokaj. 
<span class="verse" id="MT8_31">31&#160;</span>Iwan ejekamej mach kualtin okitlatlawtijkej in Jesús: </div>
<div class='p'>―Tla titechkixtis de intech yinmej tlakaj, tonses xitechkawili ma tikalakikan intech nekatej pitzomej. </div>
<div class='p'>
<span class="verse" id="MT8_32">32&#160;</span>Jesús okinmilwij: </div>
<div class='p'>―Xiwian kiné. </div>
<div class='p'>In ejekamej mach kualtin okiskej de intech yonmej tlakaj iwan okalakej intech nekatej pitzomej. Iwan san niman ijkuakón nochtin in pitzomej omotlalojkej iwan omotepejxiwitoj asta ijtik atl, iwan ompa omoatlanwijkej iwan omikkej. </div>
<div class='p'>
<span class="verse" id="MT8_33">33&#160;</span>In tlajpixkej de yonmej pitzomej ocholojkej. Iwan nijkuak oajsikej itech pueblo opéj kitematiltiaj nochi tlan otlapanok iwan de yen tlakaj katlej okipiayaj ejekamej mach kualtin. 
<span class="verse" id="MT8_34">34&#160;</span>Satepan nochtin in tlakaj de yon pueblo oyajkej kan oyeka in Jesús, iwan nijkuak okitakej okitlatlawtijkej ma wia de ompa de itech intlal.  </div>
<div class='psalmlabel' id='MT9_0'> 9</div>
<div class='s'>Jesús okipajtij se tlakatl katlej owijwilantik (otemetlatik) </div>
<div class='r'>(Mr. 2:1-12; Lc. 5:17-26) </div>
<div class='p'>
<span class="verse" id="MT9_1">1&#160;</span>Jesús otlejkok itech se barko, opanok oksé lado de yen lago, iwan oajsito itech pueblo de Capernaum kan Yej ochantia. 
<span class="verse" id="MT9_2">2&#160;</span>Ompa oajsikoj sekimej tlakaj katlej okualwikiliayaj in Jesús se tlakatl ipan itlapech katlej owijwilantik. Iwan nijkuak Jesús okitak intlaneltokalis in yonmej tlakaj, ijkuakón okilwij in kokoxke: </div>
<div class='p'>―Ximoyolojchikawa, nokone. Nimitztlapojpolwia de nochi motlajtlakol. </div>
<div class='p'>
<span class="verse" id="MT9_3">3&#160;</span>Pero sekimej tlamachtijkej de itlanawatil in Moisés okiyejyekojkej: “Yin tlakatl tlajtoa biero de Dios.” 
<span class="verse" id="MT9_4">4&#160;</span>Pero Jesús okimomakak kuenta de tlan okiyejyekoayaj, iwan okinmilwij: </div>
<div class='p'>―¿Tlanik namejwan mach kuale tlan ankiyejyekoaj? 
<span class="verse" id="MT9_5">5&#160;</span>¿Katlij yen okachi mach owij nikilwis in kokoxke: “Nimitztlapojpolwia de nochi motlajtlakol”, o noso nikilwis: “Ximewa, iwan xinejnemi”? 
<span class="verse" id="MT9_6">6&#160;</span>Pero xikmatikan nik in Nej katlej onimochij nitlakatl, nikpia poder ixko yin tlaltikpak para nitetlapojpolwis itech tlajtlakole. </div>
<div class='p'>Iwan ijkuakón okilwij in tlakatl katlej owijwilantik: </div>
<div class='p'>―Ximewa, xikajkokui motlapech iwan xiwia mochan. </div>
<div class='p'>
<span class="verse" id="MT9_7">7&#160;</span>Tonses in yej omoketzke iwan oyáj para ichan. 
<span class="verse" id="MT9_8">8&#160;</span>In tlakajtin nijkuak ijkón okitakej, sa otlajtlachixkej (omomajmawtijkej) iwan okiweyikixtijkej in toTajtzin Dios por okinmakak in tlakaj ipoder ijkón ken Jesús okimakak. </div>
<div class='s'>Jesús okinotzke in Mateo </div>
<div class='r'>(Mr. 2:13-17; Lc. 5:27-32) </div>
<div class='p'>
<span class="verse" id="MT9_9">9&#160;</span>Jesús okiske de ompa, okitak se tlakatl itoka Mateo oewatoka kan yej otlakobrarojtoka ika impuestos. Iwan Jesús okilwij: </div>
<div class='p'>―Xiwiki nowan. </div>
<div class='p'>Tonses in Mateo omoketzke iwan oyáj iwan Jesús. </div>
<div class='p'>
<span class="verse" id="MT9_10">10&#160;</span>Itech se tonale, Jesús otlakuajtoka ichan Mateo inwan miekej katlej tlakobraroaj ika impuestos, iwan sekimej tlajtlakolejkej. Nochtin yejwan owalajkej omotlalijkej san sekan iwan Jesús iwan imomachtijkawan. 
<span class="verse" id="MT9_11">11&#160;</span>Nijkuak in fariseos ijkón okitakej, okinmilwijkej in momachtijkej: </div>
<div class='p'>―¿Tlanik namotlamachtij tlakua inwan tlakaj tlajtlakolejkej iwan noijki tlakua inwan tlakaj katlej tlakobraroaj ika impuestos? </div>
<div class='p'>
<span class="verse" id="MT9_12">12&#160;</span>Jesús okikakke iwan okinmilwij: </div>
<div class='p'>―In tlakaj katlej mach mokokoaj mach intech moneki tepajtij, sino intech moneki yen katlej mokokoaj. 
<span class="verse" id="MT9_13">13&#160;</span>Ximomachtikan tlan kijtosneki in tlajtole katlej ijkuilitok itech tiotlajkuilole: “Nikneki xiteiknomatikan, mach nikneki xinechinmiktilikan yolkamej para ika annechweyikixtiskej.” Nej mach oniwalaj onikinnotzako katlej yolchipawakej, sino oniwalaj onikinnotzako katlej tlajtlakolejkej para ma moyolkuepakan inawak Dios. </div>
<div class='s'>Jesús okitlajtlanijkej tlanik san sekimej mosawaj iwan oksekimej amo </div>
<div class='r'>(Mr. 2:18-22; Lc. 5:33-39) </div>
<div class='p'>
<span class="verse" id="MT9_14">14&#160;</span>Imomachtijkawan in Juan Tlakuateekij omijkuanijkej inawak Jesús iwan okitlajtlanijkej: </div>
<div class='p'>―Tejwan iwan fariseos timosawaj (tiayunaroaj) miekpa, ¿tlanik momomachtijkawan mach mosawaj? </div>
<div class='p'>
<span class="verse" id="MT9_15">15&#160;</span>Jesús okinnankilij: </div>
<div class='p'>―¿Kox welis moyolkokoskej iinbitadoswan in novio nijkuak yej inwan yetos? Pero ajsis tonale nijkuak in yej mach ok inwan yetos, iwan ijkuakón welis moyolkokoskej iwan mosawaskej. </div>
<div class='p'>
<span class="verse" id="MT9_16">16&#160;</span>’Mach akaj kiyektlalia se tzotzole katlej ya tlajtlantok iwan kitilichoa ika se pedaso tzotzole yankuik, porke in tzotzole yankuik mololoa iwan kitzayana in tzotzole katlej ya tlajtlantok, iwan okachi tzayani. 
<span class="verse" id="MT9_17">17&#160;</span>Nion mach se kitlalia vino yankuik ijtik kulambre katlej ya tlajtlantok. In vino yankuik kitzomonia in kulambre katlej ya tlajtlantok, iwan vino iwan kulambre parejo ijtlakawij. Por yonik, in vino yankuik moneki motlalis ijtik kulambre yankuik, para ijkón san ken omen ma tlaxikokan. </div>
<div class='s'>Ichpoch in Jairo iwan siwatl katlej oestlapowik </div>
<div class='r'>(Mr. 5:21-43; Lc. 8:40-56) </div>
<div class='p'>
<span class="verse" id="MT9_18">18&#160;</span>Iwan nijkuak Jesús okintlapowijtoka in tlakaj de yon tlajtole, ijkuakón owalaj se tlayekanke judío, omotlankuaketzke iyakapan Jesús iwan okilwij: </div>
<div class='p'>―Nochpoch yakin tlami omikke. Pero tla tejwatzin tias iwan tla ipan tikintlalis momawan, moyolkuis (moyolitis). </div>
<div class='p'>
<span class="verse" id="MT9_19">19&#160;</span>Jesús omoketzke, oyáj iwan yon tlakatl iwan imomachtijkawan. 
<span class="verse" id="MT9_20">20&#160;</span>Ijkuakón se siwatl katlej yokipiaya majtlaktle iwan ome xiwitl de oestlapowik, omijkuanij ik ikuitlapan in Jesús iwan okitzkilij itzotzol san itempantzin. 
<span class="verse" id="MT9_21">21&#160;</span>Porke okimolwij: “Tla siera najsis niktlakenkitzkis, welis nipajtis.” 
<span class="verse" id="MT9_22">22&#160;</span>Pero Jesús omokuepke, okitlatak in siwatl iwan okilwij: </div>
<div class='p'>―Ximoyolojchikawa, nokone, yotipajtik porke otinechneltokak. </div>
<div class='p'>Iwan san niman ijkuakón opajtik in siwatl. </div>
<div class='p'>
<span class="verse" id="MT9_23">23&#160;</span>Nijkuak Jesús oajsito ichan tlayekanke judío, okinmitak in tlapitzkej yomoyektlalijkej para kitookatiwej in ichpochtle, iwan in tlakaj okuawtzajtziaj ika chokilistle. 
<span class="verse" id="MT9_24">24&#160;</span>Jesús okinmilwij: </div>
<div class='p'>―Xikisakan de nian, yin ichpochtle mach ya miki, sino yej kochi. </div>
<div class='p'>In tlakaj okiwewetzkilijkej in Jesús. 
<span class="verse" id="MT9_25">25&#160;</span>Pero Yej okinkixtij. Ijkuakón okalakke iwan okimakitzkij in ichpochtle, iwan ichpochtle omejke. 
<span class="verse" id="MT9_26">26&#160;</span>Iwan itech nochi nekáj país okimatkej de tlan otlapanok. </div>
<div class='s'>Jesús okinpajtij omen tlakaj katlej mach tlachiaj </div>
<div class='p'>
<span class="verse" id="MT9_27">27&#160;</span>Nijkuak Jesús okiske de ompa, omen tlakaj katlej mach tlachiaj ikuitlapan oyajkej tzajtzitiwej: </div>
<div class='p'>―¡Xitechiknomati tejwatzin, tekone de David! </div>
<div class='p'>
<span class="verse" id="MT9_28">28&#160;</span>Nijkuak Jesús okalakke kalijtik, in tlakaj katlej mach tlachiaj omijkuanijkej inawak Jesús, iwan Jesús okintlajtlanij: </div>
<div class='p'>―¿Ankineltokaj namejwan nik welis namechpajtis? </div>
<div class='p'>Yejwan okijtojkej: </div>
<div class='p'>―Tikneltokaj, Señor. </div>
<div class='p'>
<span class="verse" id="MT9_29">29&#160;</span>Tonses Jesús okintlalij imawan ipan inmixtololowan, iwan okinmilwij: </div>
<div class='p'>―Ma mochiwa ijkón ken namejwan ankineltokaj. </div>
<div class='p'>
<span class="verse" id="MT9_30">30&#160;</span>Iwan san niman ya kuale otlachixkej. Iwan Jesús okinnawatij: </div>
<div class='p'>―Amakaj ma kimati de kenik anpajtikej. </div>
<div class='p'>
<span class="verse" id="MT9_31">31&#160;</span>Pero niman nijkuak okiskej, opéj tetlapowiaj itech nochi in yon región de tlan Jesús okichij. </div>
<div class='s'>Jesús okipajtij se tlakatl nontzin </div>
<div class='p'>
<span class="verse" id="MT9_32">32&#160;</span>Nijkuak okiskej in yonmej tlakaj katlej mach otlachiayaj, ijkuakón oksekimej tlakaj okiwikilijkej in Jesús se tlakatl nontzin katlej okipiaya se ejekatl mach kuale. 
<span class="verse" id="MT9_33">33&#160;</span>Nijkuak Jesús okikixtij in ejekatl mach kuale, in tlakatl nontzin opéj tlajtoa. In tlakaj sa otlajtlachixkej (omomajmawtijkej), iwan okijtoayaj: </div>
<div class='p'>―¡Mach semi otikitayaj yin tlamantle itech yin país de Israel! </div>
<div class='p'>
<span class="verse" id="MT9_34">34&#160;</span>Pero in fariseos okijtoayaj: </div>
<div class='p'>―Yin tlakatl kinkixtia mach kualtin ejekamej ika ipoder in tlayekanke demonio. </div>
<div class='s'>Onkaj miek pixkale </div>
<div class='p'>
<span class="verse" id="MT9_35">35&#160;</span>Jesús onemia itech nochtin weyikantin iwan pueblojtin, iwan otlamachtiaya itech intiopanwan in judiojtin de kada lugar. Okitematiltiaya in kuale tlajtole katlej temakixtia de kenik in Dios tlanawatia, iwan okinpajtiaya de nochi kokolistle iwan de nochi kualolistle. 
<span class="verse" id="MT9_36">36&#160;</span>Nijkuak okinmitak in tlakaj, okinmiknomaj, porke oyekaj kej iknomej iwan mach okimatiaj tlan kichiwaskej, oyekaj kej ichkamej katlej mach kipiaj tlajpixke. 
<span class="verse" id="MT9_37">37&#160;</span>Ijkuakón okinmilwij imomachtijkawan: </div>
<div class='p'>―Katej miekej tlakaj katlej moneki kikakiskej notlajtol, pero mach katej miekej katlej kitematiltiaj notlajtol. Kej yeskia onkaj miek tekitl itech pixkale iwan tekipanojkej mach miekej katej. 
<span class="verse" id="MT9_38">38&#160;</span>Por yonik, xiktlajtlanilikan in Dios katlej iteko yon pixkale ma kintitlani okachi tekipanojkej para ma pixkatij.  </div>
<div class='psalmlabel' id='MT10_0'> 10</div>
<div class='s'>Jesús okinpejpenke majtlaktle iwan ome itlatitlanilwan </div>
<div class='r'>(Mr. 3:13-19; Lc. 6:12-16) </div>
<div class='p'>
<span class="verse" id="MT10_1">1&#160;</span>Jesús okinpejpenke majtlaktle iwan ome imomachtijkawan, okinmakak poder para kinkixtiskej ejekamej mach kualtin iwan para tepajtiskej de nochi kokolistle iwan de nochi kualolistle. 
<span class="verse" id="MT10_2">2&#160;</span>Yinmej yejwan in majtlaktle iwan ome itlatitlanilwan katlej okinpejpenke: Achtoj in Simón, katlej noijki kinotzaj Pedro, iwan noijki okipejpenke in ikni itoka Andrés. Noijki okinpejpenke in Jacobo iwan ikni Juan, katlej itelpokawan in Zebedeo. 
<span class="verse" id="MT10_3">3&#160;</span>Noijki okinpejpenke in Felipe, Bartolomé, Tomás, Mateo katlej okololoaya impuestos. Jacobo itelpoch in Alfeo, iwan Tadeo. 
<span class="verse" id="MT10_4">4&#160;</span>Simón katlej onemia iwan cananistas, iwan Judas Iscariote katlej satepan okitemaktij (okitemaktilij) in Jesús. </div>
<div class='s'>Jesús okintitlanke majtlaktle iwan omen imomachtijkawan para ma tetlapowitij </div>
<div class='r'>(Mr. 6:7-13; Lc. 9:1-6) </div>
<div class='p'>
<span class="verse" id="MT10_5">5&#160;</span>Jesús okintitlanke majtlaktle iwan omen imomachtijkawan iwan ijkín okinnajnawatij: </div>
<div class='p'>―Amo xiwian kan katej katlej mach judiojtin, nion amo xikalakikan itech pueblojtin de Samaria. 
<span class="verse" id="MT10_6">6&#160;</span>Sino xiwian kan katej in tokniwan judiojtin katlej mopolojtinemij kej ichkamej. 
<span class="verse" id="MT10_7">7&#160;</span>Xiwian, iwan xikinmatiltikan nik yoajsiko in tonale para Dios tlanawatis ipan inyolo in tlakaj. 
<span class="verse" id="MT10_8">8&#160;</span>Xikinpajtikan in kokoxkej, xikinyolitikan in mikkamej, xikinpajtikan katlej nakayopalanij, iwan xikinkixtikan in ejekamej mach kualtin. Namejwan Dios oamechtliokolij ipoder, tonses moneki no amo xitlakobrarokan por ankitekipanoltiskej in yon poder. </div>
<div class='p'>
<span class="verse" id="MT10_9">9&#160;</span>’Amo xikitkikan itlaj tomin, 
<span class="verse" id="MT10_10">10&#160;</span>nion amo xikitkikan amotlaxkal para ankikuaskej ipan ojtle, nion amo xikitkikan ome amotzotzol, nion ome pares amokak, nion amokarrotij. Porke akinmej ankinpalewiskej yejwan kipiaj de amechmakaskej tlan amechpolos, porke namejwan ankitekipanoaj in Dios. </div>
<div class='p'>
<span class="verse" id="MT10_11">11&#160;</span>’Nijkuak anmajsiskej itech se weyikan o itech se pueblo, xiktemokan se katlej kuale tlakatl iwan ompa ximokawakan ichan asta ijkuak ankisaskej de yon lugar. 
<span class="verse" id="MT10_12">12&#160;</span>Nijkuak ankalakiskej kalijtik, xitetlajpalokan. 
<span class="verse" id="MT10_13">13&#160;</span>Tla in chanejkej kuale amechresibiroaj, Dios kintiochiwas ika yolosewilistle. Pero tla amo amechresibiroaj kuale, Dios mach kinmakas yolosewilistle. 
<span class="verse" id="MT10_14">14&#160;</span>Iwan tla amo amechresibiroaj iwan nion amo kinekij amechkakiliskej, xikisakan de yon kalijtik o noso de yon pueblo, iwan ximokxitlaltzejtzelokan kej yeskia se señas nik okixpanawijkej in Dios. 
<span class="verse" id="MT10_15">15&#160;</span>Ipan melajka namechilwia, ke itech nekáj tonale de tlaixkomakalistle (tlatzonmanalos), intlajyowilis in yonmej tlakaj yetos okachi weyi ke para nekatej tlakaj de Sodoma iwan de Gomorra. </div>
<div class='s'>Amechtlatlalochtiskej </div>
<div class='p'>
<span class="verse" id="MT10_16">16&#160;</span>’¡Kuale xikkakikan! Nej namechtitlani kej amichkamej kan katej koyomej. Xiekan anlistojtin ken koamej, pero xiekan anpasensiajtin ken palomastin iwan amo xitetoktikan tlan amo kuale. 
<span class="verse" id="MT10_17">17&#160;</span>Xikpiakan kuidado, porke amechtemaktiskej (omechtemaktiliskej) inmak tekiwajkej, iwan amechwitekiskej itech tiopanmej. 
<span class="verse" id="MT10_18">18&#160;</span>Iwan asta amechtemaktiskej inmak gobernadortin iwan inmak reytin por annechneltokaj. Ijkuakón namejwan moneki antlajtoskej de notlajtol inmixpan yonmej tekiwajkej, iwan inmixpan in tlakaj katlej mach judiojtin. 
<span class="verse" id="MT10_19">19&#160;</span>Pero nijkuak amechtemaktiskej inmak tekiwajkej, amo xitlanemilikan por kenik antlajtoskej o noso tlan ankijtoskej. Porke itech yon ora Dios amechmakas tlajtole tlan ankijtoskej. 
<span class="verse" id="MT10_20">20&#160;</span>Porke mach amejwan antlajtoskej, sino yen iEspíritu namoPapan Dios katlej tlajtos por amejwan. </div>
<div class='p'>
<span class="verse" id="MT10_21">21&#160;</span>’In teikni kitemaktis (kitemaktilis) in ikni ma kimiktikan, in tetaj kitemaktis ikone ma kimiktikan, in tepilwan inpan mokuepaskej in tetajmej iwan kintemaktiskej para ma kinmiktikan. 
<span class="verse" id="MT10_22">22&#160;</span>Nochtin amechkokoliskej por annechneltokaj. Pero akin kixikos nochi tlan panos, Dios kimakixtis. 
<span class="verse" id="MT10_23">23&#160;</span>Nijkuak amechtlatlalochtiskej itech se pueblo, xicholokan xiwian itech oksé pueblo. Ipan melajka namechilwia, nik in Nej katlej onimochij nitlakatl niwitz oksemi antes de antlamiskej anyaskej itech nochtin pueblojtin de Israel. </div>
<div class='p'>
<span class="verse" id="MT10_24">24&#160;</span>’Se katlej momachtij mach kipanawilia itlamachtij, iwan se katlej san tekipanoj mach kipanawilia iteko. 
<span class="verse" id="MT10_25">25&#160;</span>Se katlej momachtij ma paki tla ajsiti ken itlamachtij, iwan se katlej tekipanoj ma paki tla ajsiti ken iteko. Iwan tla Nej, akin nikaj kej nitepapan de familia nechtokayotiaj niBeelzebú, namejwan noijki amechtokayotiskej san tlan amo. </div>
<div class='s'>Akin moneki tikimakasiskej </div>
<div class='r'>(Lc. 12:2-9) </div>
<div class='p'>
<span class="verse" id="MT10_26">26&#160;</span>’Amo xikinmiimakasikan in tlakaj. Porke nochi tlan tlatitok kipia de nesis, iwan nochi tlan amo momati kipia de momatis. 
<span class="verse" id="MT10_27">27&#160;</span>Tlan Nej namechilwia san yen namejwan, xikijtokan inmixpan nochtin. Iwan tlan namechilwia ichtaka, xiktematiltikan kan nochtin kuale ma kikakikan. 
<span class="verse" id="MT10_28">28&#160;</span>Amo xikinmiimakasikan in tlakaj katlej kinekij amechmiktiskej, porke mach itlaj welis kitoktiskej namoanima. Xikimakasikan in Dios katlej kipia poder para kixpolos namotlalnakayo iwan para kixpolos namoanima ijtik tliko. </div>
<div class='p'>
<span class="verse" id="MT10_29">29&#160;</span>’¿Amo monamakaj ome tototzitzintin por se sentabo? Pero nion se de yejwan mach mikis tla namoPapan Dios mach kimonekiltia. 
<span class="verse" id="MT10_30">30&#160;</span>Iwan Nej namechilwia namejwan nik in Dios kimati asta keski namotzonkal ankipiaj. 
<span class="verse" id="MT10_31">31&#160;</span>Ijkón kiné, amo ximomawtikan. Namejwan okachi anpatiojkej iwan amo ken inpatij miekej tototzitzintin. </div>
<div class='s'>Ma se tlajto de Cristo teixpan </div>
<div class='r'>(Lc. 12:8-9) </div>
<div class='p'>
<span class="verse" id="MT10_32">32&#160;</span>’Tla akaj kijtos inmixpan tlakaj nik kineltoka nik in Nej nitemakixtij de yej, Nej noijki nikijtos ixpan noPapan katlej kajki ilwikak nik in yej noaxka. 
<span class="verse" id="MT10_33">33&#160;</span>Iwan tla akaj kijtos mach nechixmati inmixpan tlakaj, Nej noijki nikijtos mach nikixmati ixpan noPapan katlej kajki ilwikak. </div>
<div class='s'>In tlakaj moxexeloskej por yen Cristo </div>
<div class='r'>(Lc. 12:51-53; 14:26-27) </div>
<div class='p'>
<span class="verse" id="MT10_34">34&#160;</span>’Amo xikyejyekokan ke Nej oniwalaj para ma yeto yolosewilistle ixko yin tlaltikpak. Mach oniwalaj para namechmakas yolosewilistle, sino in tlakaj moxexeloskej por Nej. 
<span class="verse" id="MT10_35">35&#160;</span>Oniwalaj para nikinxixinis in tlakaj. In tlakatl mach motlajtolnamikis iwan ipapan, iwan ichpochtle mach motlajtolnamikis iwan imaman. In siwamontle mach motlajtolnamikis iwan imonan. 
<span class="verse" id="MT10_36">36&#160;</span>Se tlakatl welis yeskej ikontraswan mismo yejwan ifamiliareswan. </div>
<div class='p'>
<span class="verse" id="MT10_37">37&#160;</span>’Akin kitlasojtla ipapan o noso imaman okachi ke Nej, mach yetos noaxka. Iwan akin kitlasojtlas itelpoch o noso ichpoch okachi ke Nej, mach yetos noaxka. 
<span class="verse" id="MT10_38">38&#160;</span>Iwan akin amo kinekis witz nowan iwan amo kinekis trabajojpanos asta komo para ma kimiktikan itech krus, mach powis noaxka. 
<span class="verse" id="MT10_39">39&#160;</span>Akin kinekis kipalewis inemilis, kipolos, pero tla akaj kipoloa inemilis por Nej, kajsis inemilis katlej mach keman tlamis. </div>
<div class='s'>Tlatliokoliltin </div>
<div class='r'>(Mr. 9:41) </div>
<div class='p'>
<span class="verse" id="MT10_40">40&#160;</span>’Akin namejwan amechresibiroa, Nej nechresibiroa. Iwan akin Nej nechresibiroa, noijki kiresibiroaj akin onechwaltitlanke. 
<span class="verse" id="MT10_41">41&#160;</span>Akin kiresibiroa se profeta porke in profeta kitekipanoa in Dios, kimakaskej itlaxtlawil ijkón ken kimakaj se profeta. Iwan akin kiresibiroa se katlej kuale tlakatl, kimakaskej itlaxtlawil ijkón ken kimakaj se katlej kuale tlakatl. 
<span class="verse" id="MT10_42">42&#160;</span>Iwan akin kintliokolis siera se xikale atl sesek se de yinmej nomomachtijkawan, ipan melajka namechilwia nik kipias itlaxtlawil.  </div>
<div class='psalmlabel' id='MT11_0'> 11</div>
<div class='s'>In Juan Tlakuateekij okintitlanke omen imomachtijkawan inawak Jesús </div>
<div class='r'>(Lc. 7:18-35) </div>
<div class='p'>
<span class="verse" id="MT11_1">1&#160;</span>Nijkuak Jesús otlanke okinnajnawatij in majtlaktle iwan ome imomachtijkawan, ijkuakón oyáj de ompa para tlamachtis iwan kitematiltis itlajtol in Dios itech pueblojtin de yon región. </div>
<div class='p'>
<span class="verse" id="MT11_2">2&#160;</span>In Juan Tlakuateekij otzaktoka telpiloyan, iwan nijkuak okimatke tlan okichiwaya in Cristo Jesús, ijkuakón okintitlanke omen imomachtijkawan inawak Jesús. 
<span class="verse" id="MT11_3">3&#160;</span>Iwan imomachtijkawan in Juan okitlajtlanijkej in Jesús: </div>
<div class='p'>―¿Yen tejwatzin tiCristo katlej Dios techilwijtiwitz kipia de witz o noso ok moneki tikchiaskej ma wiki? </div>
<div class='p'>
<span class="verse" id="MT11_4">4&#160;</span>Jesús okinnankilij: </div>
<div class='p'>―Xiwian iwan xikilwikan in Juan nochi tlan namejwan ankitakej iwan ankikakej. 
<span class="verse" id="MT11_5">5&#160;</span>Xikilwikan ke katlej mach otlachiayaj axan ya tlachiaj, in koxomej ya kuale nejnemij, katlej opalania innakayo yopajtikej de inkokolis, katlej mach otlakakiaj axan ya tlakakij, in mikkamej moyolkuij, iwan pobrestin kikakij in kuale tlajtole katlej temakixtia. 
<span class="verse" id="MT11_6">6&#160;</span>Ma paki akin amo kipoloa itlaneltokalis nonawak. </div>
<div class='p'>
<span class="verse" id="MT11_7">7&#160;</span>Nijkuak imomachtijkawan in Juan oyajkej, ijkuakón Jesús opéj kintlapowia in tlakaj de yen Juan Tlakuateekij. Okinmilwij: </div>
<div class='p'>―¿Akin anyajkej ankitatoj ne kan tlawaki? ¿Ankitatoj se tlakatl katlej itlaneltokalis kiitki in ejekatl no ken nijkuak in ejekatl kiitki se akatl? 
<span class="verse" id="MT11_8">8&#160;</span>¿Akin kiné ankitatoj? ¿Ankitatoj se tlakatl katlej omotzotzoltiaya ika kuale itzotzol? Namejwan kuale ankimatij ke katlej kuale motzotzoltiaj katej ichan reytin. 
<span class="verse" id="MT11_9">9&#160;</span>Pero, ¿akin ankiskej ankitatoj? ¿Se profeta? Melawak, yej okachi kipanawilia ke se profeta. 
<span class="verse" id="MT11_10">10&#160;</span>In tiotlajkuilole tlapoa de yen Juan, kijta: </div>
<div class='q'>Nej niktitlani notlatematiltij moyakapan, </div>
<div class='q'>ma mitzyektlalili in ojtle. </div>
<div class='m'>
<span class="verse" id="MT11_11">11&#160;</span>Ipan melajka namechilwia, ke asta axan mach onkaj nion se tlakatl katlej okachi kipanawilia in Juan Tlakuateekij. Pero akin okachi tzikitzin de itech ilwikak kan Dios tlanawatia yen okachi weyi ke Juan. </div>
<div class='p'>
<span class="verse" id="MT11_12">12&#160;</span>’Desde ijkuak in Juan Tlakuateekij opéj kitematiltia itlajtol in Dios iwan opéj tlakuateekia, in tlakaj mochikawaj kinekij kalakiskej kan Dios tlanawatia. Iwan kalakij sanwel katlej melawak mochijchikawaj. 
<span class="verse" id="MT11_13">13&#160;</span>Asta axan nochtin in profetajtin iwan tlanawatile de Moisés otlapojkej de Cristo asta ijkuak owalaj in Juan. 
<span class="verse" id="MT11_14">14&#160;</span>Iwan tla namejwan ankinekij ankineltokaskej, Juan yen profeta Elías katlej okipiaya de witz. 
<span class="verse" id="MT11_15">15&#160;</span>Akin kipia itlakakilis, ma kikaki. </div>
<div class='p'>
<span class="verse" id="MT11_16">16&#160;</span>’¿Tlan ika welis nikinkompararos in tlakaj de yin tiempo? Yejwan katej ken telpokamej katlej motlaliaj mawiltiaj itech tiankistle iwan kintzajtziliaj inmamigoswan, 
<span class="verse" id="MT11_17">17&#160;</span>kinmilwiaj: “Mach ijkón nik anmawiltiaj. Tejwan otamechtlapichilijkej para ximijtotikan, pero mach anmijtotijkej. Otamechtlakuikilijkej se tlakuikale teyolkokoj, pero mach ankinekej anchokakej.” 
<span class="verse" id="MT11_18">18&#160;</span>Pues, owalaj in Juan, katlej omosawaya (oayunaroaya) iwan mach itlaj vino okonia. Iwan namejwan ankijtojkej ke kipia se ejekatl mach kuale. 
<span class="verse" id="MT11_19">19&#160;</span>Satepan oniwalaj Nej katlej onimochij nitlakatl, iwan nitlakua iwan nikoni. Iwan namejwan ankijtaj ke nitlakuani iwan nitlawanke, iwan ankijtaj inwan nimuika in tlajtlakolejkej iwan katlej tlakobraroaj ika impuestos. Pero nijkuak in Dios akaj kimaka tlalnamikilistle, kimomaka kuenta nik melawak tlan nikchiwa. </div>
<div class='s'>Pueblojtin katlej mach tetlakitakej </div>
<div class='r'>(Lc. 10:13-15) </div>
<div class='p'>
<span class="verse" id="MT11_20">20&#160;</span>Tonses Jesús opéj kinmistlakawia in tlakaj itech pueblojtin kan okinchij okachi miekej milagrostin, porke in yonmej tlakaj mach omoyolkuepayaj de intlajtlakol. Okijtoj: </div>
<div class='p'>
<span class="verse" id="MT11_21">21&#160;</span>―¡Pobre de tej, pueblo de Corazín! ¡Pobre de tej, pueblo de Betsaida! Porke tla itech weyikan de Tiro iwan itech weyikan de Sidón kitanij in milagrostin katlej amejwan ya ankitakej, ya ke tiempo yeskia yomoyolkuepkej. Iwan motzotzoltianij de luto iwan motlikonexwianij, para kiteititianij nik yomoyolkuepkej de intlajtlakol. 
<span class="verse" id="MT11_22">22&#160;</span>Pero Nej namechilwia, nik itech nekáj tonale de tlaixkomakalistle (tlatzonmanalos), namejwan ankipiaskej okachi weyi tlajyowilistle ke in tlakaj de weyikan de Tiro iwan de Sidón. 
<span class="verse" id="MT11_23">23&#160;</span>Iwan namejwan de pueblo de Capernaum, ¿ankiyejyekoaj anyaskej ilwikak? ¡Pues amo! Namejwan anyaskej asta tliko. Porke tla in tlakaj de weyikan de Sodoma kitanij in milagrostin katlej amejwan ya ankitakej, yon weyikan yeni asta axan. 
<span class="verse" id="MT11_24">24&#160;</span>Pero Nej namechilwia, nik itech nekáj tonale de tlaixkomakalistle (tlatzonmanalos), namejwan ankipiaskej okachi weyi tlajyowilistle ke nekatej tlakaj de región de Sodoma. </div>
<div class='s'>Xiwikikan nonawak iwan ximosewikan </div>
<div class='r'>(Lc. 10:21-22) </div>
<div class='p'>
<span class="verse" id="MT11_25">25&#160;</span>Itech yon tonale, Jesús okijtoj: </div>
<div class='p'>―Nimitzonweyikixtia Papan, tejwatzin titlanawatia itech ilwikak iwan ixko yin tlaltikpak. Nimitzweyikixtia porke otikchij amo ma kimomakakan kuenta tlan kijta motlajtol katlej momachiliaj wel kimatij iwan momachiliaj wel kuale intzontekon, iwan otikinmajsikamatiltij in tlakaj katlej mach moweyinekij. 
<span class="verse" id="MT11_26">26&#160;</span>Ijkón otikchij, Papan, porke ijkón otikmonekiltij. </div>
<div class='p'>
<span class="verse" id="MT11_27">27&#160;</span>’NoPapan onechmaktilij nochi tlamantle. Iwan Nej niiKone mach akaj nechixmati, sino san yej noPapan nechixmati. Iwan mach akaj kixmati noPapan, sino san yen Nej niiKone nikixmati iwan noijki nekatej tlakaj katlej Nej nikneki ma kixmatikan noPapan. 
<span class="verse" id="MT11_28">28&#160;</span>Xiwikikan nonawak, aminochtin namejwan katlej antekipanojtokej iwan antlamamajtokej itech tlajyowilistle de tlajtlakole, iwan Nej namechmakas nesewile. 
<span class="verse" id="MT11_29">29&#160;</span>Xinechmokawilikan ma namechpalewi, iwan xinechmokawilikan ma namechmachti, porke Nej nipasensia iwan mach nimoweyinekke. Ijkón namejwan ankipiaskej nesewile ipan amoanima. 
<span class="verse" id="MT11_30">30&#160;</span>Porke in tekitl katlej namechmaka mach tesotlaj. Iwan in tlamachtile katlej moneki xikchiwakan yon kej se tlamamale katlej mach etik.  </div>
<div class='psalmlabel' id='MT12_0'> 12</div>
<div class='s'>Jesús imomachtijkawan okitekej trigo itech weyi tonale </div>
<div class='r'>(Mr. 2:23-28; Lc. 6:1-5) </div>
<div class='p'>
<span class="verse" id="MT12_1">1&#160;</span>Itech nekatej tonaltin Jesús onejnentiaya kan toktok trigo itech weyi tonale. Imomachtijkawan Jesús opéj tiojsiwij iwan opéj kitekij trigo iwan opéj kikuaj. 
<span class="verse" id="MT12_2">2&#160;</span>Nijkuak in fariseos ijkón okitakej, okilwijkej in Jesús: </div>
<div class='p'>―Xikita, momomachtijkawan kitekij in trigo iwan axan weyi tonale, iwan tlanawatile de Moisés kijta mach se ma kichiwa yon itech weyi tonale. </div>
<div class='p'>
<span class="verse" id="MT12_3">3&#160;</span>Pero Jesús okinmilwij: </div>
<div class='p'>―¿Amo keman ankileroaj tlan okichij in rey David nijkuak in yej iwan ikompañeroswan otiojsijkej? 
<span class="verse" id="MT12_4">4&#160;</span>David okalakke ikalijtik in Dios iwan okikuaj in pan katlej tlatiochiwaloj, katlej mach oyeka para kikuanij in David iwan ikompañeroswan, sino san yejwan tiopixkej welis kikuaskej. 
<span class="verse" id="MT12_5">5&#160;</span>¿O noso amo keman ankileroaj tlan kijta itlanawatil in Moisés, nik in tiopixkej tekipanoaj itech weyi tiopan iwan amo mosewiaj itech weyi tonale, iwan yon mach tlajtlakole? 
<span class="verse" id="MT12_6">6&#160;</span>Pero Nej namechilwia nik in Nej akin axan nian nikaj okachi niweyikistok (niweyititok) ke yon weyi tiopan. 
<span class="verse" id="MT12_7">7&#160;</span>Namejwan mach ankimomakaj kuenta tlan kijta in tiotlajkuilole: “Nikneki xiteiknomatikan, mach nikneki xinechinmiktilikan yolkamej para ika annechweyikixtiskej.” Tla amejwan ankimomakanij kuenta, mach ankintlajtlakolmakanij in tlakaj katlej mach kipiaj tlajtlakole. 
<span class="verse" id="MT12_8">8&#160;</span>Porke Nej katlej onimochij nitlakatl, Nej nikpia de nikijtos tlanon moneki se kichiwas itech weyi tonale. </div>
<div class='s'>Jesús okipajtij se tlakatl katlej omawakke </div>
<div class='r'>(Mr. 3:1-6; Lc. 6:6-11) </div>
<div class='p'>
<span class="verse" id="MT12_9">9&#160;</span>Satepan, Jesús oyáj de ompa iwan okalakke itech se tiopan de yen judiojtin. 
<span class="verse" id="MT12_10">10&#160;</span>Iwan ompa oyeka se tlakatl katlej omawakke. In fariseos okitemoliayaj in Jesús itlaj tlan ika welis kitilwiskej, iwan okitlajtlanijkej: </div>
<div class='p'>―¿Kox techkawilia itlanawatil in Moisés ma tikpajtikan se kokoxke itech weyi tonale? </div>
<div class='p'>
<span class="verse" id="MT12_11">11&#160;</span>Jesús okinnankilij: </div>
<div class='p'>―Tla se de amejwan kipia se ichka iwan motepejxiwia ijtik kuyoktle itech weyi tonale, ¿amo anyaskej ankikixtitiwej? 
<span class="verse" id="MT12_12">12&#160;</span>Pues, ¿amo okachi ipatij se tlakatl ke se ichka? Por yonik, welis tikchiwaskej itlaj tlan kuale itech weyi tonale. </div>
<div class='p'>
<span class="verse" id="MT12_13">13&#160;</span>Tonses in Jesús okilwij in tlakatl katlej omawakke: </div>
<div class='p'>―Xikmelawa moma. </div>
<div class='p'>Iwan nijkuak okimelaj, opajtik ima iwan omokaj ya kuale ken oksé ima. 
<span class="verse" id="MT12_14">14&#160;</span>In fariseos okiskej de itech intiopan, iwan opéj motlatlalwiaj para kimiktiskej in Jesús. </div>
<div class='s'>Jesús okinnawatij in tlakaj amakaj itlaj ma kilwikan akin Yej </div>
<div class='p'>
<span class="verse" id="MT12_15">15&#160;</span>Nijkuak Jesús okimatke, oyáj de ompa, iwan miekej tlakaj oyajkej Iwan. Jesús okinpajtiaya nochtin in kokoxkej. 
<span class="verse" id="MT12_16">16&#160;</span>Iwan okinnawatiaya amakaj itlaj ma kilwikan akin Yej. 
<span class="verse" id="MT12_17">17&#160;</span>Ijkón otlapanok para ma mochiwa tlan okijtoj in profeta Isaías, nijkuak okijtoj: </div>
<div class='q'>
<span class="verse" id="MT12_18">18&#160;</span>Yin yej notekipanoj, katlej Nej onikpejpenke, </div>
<div class='q'>katlej Nej niktlasojtla iwan nipaki por Yej. </div>
<div class='q'>Niktlalis noEspíritu itech Yej, </div>
<div class='q'>iwan kinmatiltis nochtin in tlakaj de ixko yin tlaltikpak ke kada se tlakatl nikixkomakas según tlan okichij. </div>
<div class='q'>
<span class="verse" id="MT12_19">19&#160;</span>Mach momagatinemis, nion mach tzajtzitinemis, </div>
<div class='q'>nion mach akaj kikakis itlajtol ipan ojtle. </div>
<div class='q'>
<span class="verse" id="MT12_20">20&#160;</span>Kipias kuale iyolo para nekatej katlej mach chijchikawakej, </div>
<div class='q'>iwan kinpalewis katlej yakin mewaj, </div>
<div class='q'>asta ijkuak ma mochiwa nochi tlan kuale ken Yej kineki. </div>
<div class='q'>
<span class="verse" id="MT12_21">21&#160;</span>Iwan nochtin in tlakaj de ixko yin tlaltikpak kichiaskej momakixtiskej inawak. </div>
<div class='s'>Jesús kipia poder de toTajtzin Dios </div>
<div class='r'>(Mr. 3:19-30; Lc. 11:14-23; 12:10) </div>
<div class='p'>
<span class="verse" id="MT12_22">22&#160;</span>Satepan okiwikilijkej in Jesús se tlakatl katlej kipia se ejekatl mach kuale, iwan noijki mach tlachia iwan nontzin. Jesús okipajtij in tlakatl iwan ya owelik otlachixke iwan ya owelik otlajtoj. 
<span class="verse" id="MT12_23">23&#160;</span>Nochtin in tlakaj sa otlajtlachixkej (omomajmawtijkej), iwan okijtojkej: </div>
<div class='p'>―¿Kox yen yin ikone in David katlej Dios okijtoj techwaltitlanilis? </div>
<div class='p'>
<span class="verse" id="MT12_24">24&#160;</span>Pero nijkuak in fariseos ijkón okikakej, okijtojkej: </div>
<div class='p'>―Yin tlakatl kinkixtia in ejekamej mach kualtin ika ipoder in Beelzebú, in tlayekanke demonio. </div>
<div class='p'>
<span class="verse" id="MT12_25">25&#160;</span>Jesús okimatia tlan okiyejyekoayaj, iwan okinmilwij: </div>
<div class='p'>―Tla in tlakaj de se país pewas momijmiktiskej entre yejwan mismo, yon país tlajtlamis. Iwan tla in tlakaj de se pueblo o noso de se familia sa tekitl pewas momagaskej, no mach wejkawitl yeskej san sekan. 
<span class="verse" id="MT12_26">26&#160;</span>Ijkón noijki, tla Satanás kikixtis in Satanás, kijtosneki yej mismo momaga. Ipoder mach wejkawas iwan niman pojpoliwis. 
<span class="verse" id="MT12_27">27&#160;</span>Namejwan ankijtaj ke Nej nikinkixtia in ejekamej mach kualtin ika ipoder in Beelzebú. Tla ijkón yeni, ¿tonses akin kinmaka poder namomomachtijkawan para kinkixtiaj in ejekamej mach kualtin? Yejwan kiné ma kijtokan kox melawak o noso amo tlan namejwan annechilwiaj. 
<span class="verse" id="MT12_28">28&#160;</span>Pero Nej nikinkixtia in ejekamej mach kualtin ika ipoder iEspíritu in toTajtzin Dios, iwan yon kijtosneki nik in Dios ya pewa tlanawatia amonawak. </div>
<div class='p'>
<span class="verse" id="MT12_29">29&#160;</span>’¿Welis akaj kalakis ichan se tlakatl katlej chikawak iwan kichtekilis tlan kipia, in tla amo achtoj kijilpia? Solamente tla kijilpis welis kitlachtekis. </div>
<div class='p'>
<span class="verse" id="MT12_30">30&#160;</span>’Akin amo kajki nowan, kajki kontra Nej. Iwan akin amo nowan kinpixka animajtin, san kinmamayawi. </div>
<div class='p'>
<span class="verse" id="MT12_31">31&#160;</span>’Por yonik namechilwia, nik in Dios kintlapojpolwis in tlakaj de nochi tlajtlakole iwan de nochi tlan amo kuale kijtoskej, pero tla tlapoaskej biero de yen Espíritu Santo, Dios mach kintlapojpolwis. 
<span class="verse" id="MT12_32">32&#160;</span>Iwan tla akaj tlajtos kontra Nej katlej onimochij nitlakatl, Dios welis kitlapojpolwis, pero akin tlajtos biero de yen Espíritu Santo, Dios mach kitlapojpolwis, nion axan ixko yin tlaltikpak iwan nion satepan nijkuak yopanok in yin tlaltikpak. </div>
<div class='s'>Se kuawitl moixmati por yen itlakilo </div>
<div class='r'>(Lc. 6:43-45) </div>
<div class='p'>
<span class="verse" id="MT12_33">33&#160;</span>’Se katlej kuale kuawitl, kitemaka itlakilo kuale. Iwan tla in kuawitl mach kuale, noijki kitemaka itlakilo mach kuale. Porke in kuawitl moixmati por yen itlakilo. 
<span class="verse" id="MT12_34">34&#160;</span>¡Namejwan kej ankoamej! Mach ankualtin, ¿kenik welis ankijtoskej itlaj tlan kuale? Porke tlan kijta se tlakatl ika iten kisa de tlan tentok ipan iyolo. 
<span class="verse" id="MT12_35">35&#160;</span>Se kuale tlakatl kijta tlan kuale porke ipan iyolo onkaj tlan kuale, iwan se tlakatl mach kuale kijta tlan amo kuale porke ipan iyolo onkaj tlan amo kuale. 
<span class="verse" id="MT12_36">36&#160;</span>Pero Nej namechilwia ke itech nekáj tonale de tlaixkomakalistle (tlatzonmanalos), nochtin namejwan ankitemakaskej kuenta de nochi tlajtole tlan amo kuale katlej ankijtojkej. 
<span class="verse" id="MT12_37">37&#160;</span>Ijkón kiné, ika namotlajtol katlej kuale mach amechtlajtlakolmakaskej, pero ika namotlajtol katlej mach kuale ika amechtlajtlakolmakaskej. </div>
<div class='s'>Okitlajtlanilijkej in Jesús se weyi milagro </div>
<div class='r'>(Mr. 8:12; Lc. 11:29-32) </div>
<div class='p'>
<span class="verse" id="MT12_38">38&#160;</span>Ijkuakón sekimej fariseos iwan tlamachtijkej de itlanawatil in Moisés, okilwijkej in Jesús: </div>
<div class='p'>―Tlamachtij, tiknekij tikitaskej xikchiwa se milagro kej se señas nik in Tej melawak tiwitz de Dios. </div>
<div class='p'>
<span class="verse" id="MT12_39">39&#160;</span>Jesús okinnankilij: </div>
<div class='p'>―Namejwan mach ankualtin iwan mach ankitlakitaj in Dios. Iwan axan ankinekij ma nikchiwa se milagro para annechneltokaskej. Pero mach namechmakas oksé milagro, sino san yen milagro tlan opanok in profeta Jonás. 
<span class="verse" id="MT12_40">40&#160;</span>Porke ijkón ken Jonás oyeka eyi tonale iwan eyi yuale ijtik se weyi michin, ijkón noijki in Nej katlej onimochij nitlakatl nietos ijtik tlale eyi tonale iwan eyi yuale. 
<span class="verse" id="MT12_41">41&#160;</span>In tlakaj de Nínive omoyolkuepkej nijkuak in Jonás okintlapowij de itlajtol in Dios. Iwan itech nekáj tonale de tlaixkomakalistle (tlatzonmanalos) yejwan kinmixkomakaskej in tlakaj de yin tiempo, porke mach omoyolkuepkej, maski onikintlapowij de itlajtol in Dios, iwan Nej okachi niweyikistok (niweyititok) ke Jonás. 
<span class="verse" id="MT12_42">42&#160;</span>Iwan in reina katlej owalaj de ik tlani kan okachi wejka de ixko yin tlaltikpak para kikakilis iixtlamachilis in rey Salomón, yej noijki itech nekáj tonale de tlaixkomakalistle (tlatzonmanalos) kinmixkomakas in tlakaj de yin tiempo, porke mach kinekij nechkakiliskej, iwan Nej okachi niweyikistok (niweyititok) ke Salomón. </div>
<div class='s'>In ejekatl mach kuale katlej walmokuepa </div>
<div class='r'>(Lc. 11:24-26) </div>
<div class='p'>
<span class="verse" id="MT12_43">43&#160;</span>’Nijkuak se ejekatl mach kuale kisa de itech se tlakatl, nemi kan tlawaki kitemojtinemi kan mosewis. Iwan tla amo kajsis, kimolwia: 
<span class="verse" id="MT12_44">44&#160;</span>“Nimokuepas oksemi itech nekáj tlakatl kan onikiske.” Iwan nijkuak walmokuepa, kajsitajsi in yon tlakatl kej se kale kan mach akaj chanti, tlachipawkan iwan tlayektlalitok. 
<span class="verse" id="MT12_45">45&#160;</span>Satepan yawi kinnotzatij oksekimej chikomen ejekamej okachi bierojkej ke yej, iwan nochtin yawij mochantitiwej itech yon tlakatl, iwan satepan yon tlakatl mokawa okachi pior ke antes. Ijkón noijki mochiwaskej in tlakaj katlej mach kualtin de yin tiempo. </div>
<div class='s'>Imaman iwan ikniwan in Jesús </div>
<div class='r'>(Mr. 3:31-35; Lc. 8:19-21) </div>
<div class='p'>
<span class="verse" id="MT12_46">46&#160;</span>Jesús ok okintlapowijtoka in tlakaj, iwan ijkuakón oejkokej imaman iwan ikniwan. Omokajkej kalan, iwan okinekiaj motlapowianij Iwan. 
<span class="verse" id="MT12_47">47&#160;</span>Ijkuakón se tlakatl okilwij in Jesús: </div>
<div class='p'>―Momaman iwan mokniwan katej kalan mitznotzaj. </div>
<div class='p'>
<span class="verse" id="MT12_48">48&#160;</span>Pero Yej okinankilij: </div>
<div class='p'>―¿Akin nomaman, iwan akinmej nokniwan? </div>
<div class='p'>
<span class="verse" id="MT12_49">49&#160;</span>Ijkuakón Jesús okinmajpilwij imomachtijkawan, iwan okijtoj: </div>
<div class='p'>―Yinmej yejwan nomaman iwan yejwan nokniwan. 
<span class="verse" id="MT12_50">50&#160;</span>Porke akin kichiwa tlan kimonekiltia noPapan katlej kajki ilwikak, yen yon nokni tlakatl, yen yon nokni siwatl, iwan yen yon nomaman.  </div>
<div class='psalmlabel' id='MT13_0'> 13</div>
<div class='s'>Ejemplo de se tlakatl tlatookak </div>
<div class='r'>(Mr. 4:1-9; Lc. 8:4-8) </div>
<div class='p'>
<span class="verse" id="MT13_1">1&#160;</span>Yon tonale Jesús okiske kalijtik iwan omotlalito itempan lago. 
<span class="verse" id="MT13_2">2&#160;</span>Iwan komo omololojkej miekej tlakaj kan Yej oyeka, okachi kuale in Jesús otlejkok itech se barko iwan ompa ipan omotlalij, iwan nochtin in tlakaj omokajkej atlatentle. 
<span class="verse" id="MT13_3">3&#160;</span>Ijkuakón okinmachtij miek tlamantle ika ejemplos. Okijtoj: </div>
<div class='p'>―Se tlakatl okiske otookato. 
<span class="verse" id="MT13_4">4&#160;</span>Iwan nijkuak otookatoka, sekin semiya owetzke ipan ojtle. Tonses owalajkej in totomej iwan okikuajkej. 
<span class="verse" id="MT13_5">5&#160;</span>Oksekin semiya owetzke ijtik teyoj, kan mach oyeka miek tlale. Yon semiya okiske totoka porke mach wejkatlan oyeka in tlale. 
<span class="verse" id="MT13_6">6&#160;</span>Pero nijkuak okiske in tonale, okichichinoj, iwan komo mach okipiaya wejkatlan inelwayo, owakke. 
<span class="verse" id="MT13_7">7&#160;</span>Oksekin semiya owetzke itzalko in bierojxiwitl, omoskaltij okachi miek yon bierojxiwitl, iwan tlatoktle oxiwmikke. 
<span class="verse" id="MT13_8">8&#160;</span>Pero oksekin semiya owetzke kan kuale tlale, iwan otlakke. Sekin tlatoktle okitemakak san de se semiya se siento itliolo, iwan oksekin okitemakak eyinpoale itliolo, iwan oksekin okitemakak senpoale iwan majtlaktle itliolo. 
<span class="verse" id="MT13_9">9&#160;</span>Tla ankinekij ankimomakaskej kuenta, xikkakikan. </div>
<div class='s'>Por tlanik otlamachtij ika ejemplos </div>
<div class='r'>(Mr. 4:10-12; Lc. 8:9-10) </div>
<div class='p'>
<span class="verse" id="MT13_10">10&#160;</span>Tonses imomachtijkawan in Jesús omijkuanijkej inawak iwan okitlajtlanijkej: </div>
<div class='p'>―¿Tlanik tikintlapowia in tlakaj ika ejemplos? </div>
<div class='p'>
<span class="verse" id="MT13_11">11&#160;</span>Yej okinnankilij: </div>
<div class='p'>―Namejwan Dios amechkawilia xikmatikan tlan oyeka tlatitok de kenik Dios tlanawatia ompa ilwikak. Pero Dios mach kinkawilia yejwan ma kimatikan. 
<span class="verse" id="MT13_12">12&#160;</span>Porke akin kinekis moskaltis okachi itech itlajtol in Dios, moskaltis okachi. Iwan katlej amo kinekis, kipolos asta tlan ya kimati. 
<span class="verse" id="MT13_13">13&#160;</span>Por yonik nikintlapowia ika ejemplos, porke maski kitaj tlan nikchiwa iwan maski kikakij tlan nikijta, yejwan mach kimomakaj kuenta. 
<span class="verse" id="MT13_14">14&#160;</span>Ijkón, mochiwa itech yejwan tlan okijtoj in profeta Isaías: </div>
<div class='q'>Namejwan ika amotlakakilis antlakakiskej, pero mach itlaj ankimomakaskej kuenta. </div>
<div class='q'>Ika amoixtololowan antlachiaskej, pero mach ankimatiskej tlanon kijtosneki tlan ankitaskej. </div>
<div class='q'>
<span class="verse" id="MT13_15">15&#160;</span>Porke in yinmej tlakaj wel oyoltlakuawakej, </div>
<div class='q'>yejwan omonakastzajtzakej, </div>
<div class='q'>iwan omoixtzajtzakej </div>
<div class='q'>para amo tlachiaskej ika inmixtololowan, </div>
<div class='q'>iwan nion amo kinekij tlakakiskej ika intlakakilis, </div>
<div class='q'>nion mach itlaj kinekij kimomakaskej kuenta ipan inyolo, </div>
<div class='q'>iwan nion mach kinekij moyolkuepaskej nonawak para ma nikinmakixti. </div>
<div class='p'>
<span class="verse" id="MT13_16">16&#160;</span>’Pero namejwan xipakikan, porke antlachiaj ika amoixtololowan, iwan ankimatij tlan kijtosneki tlan ankitaj. Iwan ankimomakaj kuenta tlan ankikakij nikijta. 
<span class="verse" id="MT13_17">17&#160;</span>Ipan melajka namechilwia, ke miekej profetajtin iwan miekej tlakaj katlej kualtin de nekáj tiempo okinekiaj kitaskej iwan kikakiskej tlan namejwan axan ankitaj iwan ankikakij, pero mach okitakej iwan nion mach okikakej. </div>
<div class='s'>Jesús okintomilij in ejemplo de yen tlatookak </div>
<div class='r'>(Mr. 4:13-20; Lc. 8:11-15) </div>
<div class='p'>
<span class="verse" id="MT13_18">18&#160;</span>’Xikkakikan kiné tlan kijtosneki in ejemplo de yen tlatookak. 
<span class="verse" id="MT13_19">19&#160;</span>Katlej okikakej in tlajtole de kenik in Dios tlanawatia, iwan amo kimomakaj kuenta, yonmej ken semiya katlej owetzke ipan ojtle. Witz in Amo Kuale Tlakatl iwan kinkixtilia in tlajtole katlej omotookak ipan inyolo. 
<span class="verse" id="MT13_20">20&#160;</span>In semiya katlej owetzke ijtik teyoj, kijtosneki in tlakaj katlej kikakij in tlajtole iwan niman kiresibiroaj ika pakilistle, 
<span class="verse" id="MT13_21">21&#160;</span>pero komo mach wejkatlan monelwayotiaj, niman nelwayowakij. Iwan nijkuak pewa trabajojpanoaj o noso pewa kintlatlalochtiaj por yen itlajtol in Dios, walmosotlawaj iwan kikawaj in Dios. 
<span class="verse" id="MT13_22">22&#160;</span>In semiya katlej owetzke itzalko in bierojxiwitl, kijtosneki yejwan katlej kikakij itlajtol in Dios, pero sa tekitl tlanemiliaj itech tlamantin de yin nemilistle iwan kinkajkayawa in rikojyotl. Nochi in yin tlamantle kijyomiktia itlajtol in Dios katlej omotookak ipan inyolo, iwan mach tlakij. 
<span class="verse" id="MT13_23">23&#160;</span>Pero in semiya katlej omotookak kan kuale tlale, kijtosneki yejwan katlej kikakij itlajtol in Dios iwan kimomakaj kuenta, iwan kitemakaj miek tlakilotl. Iwan sekimej san de se semiya kitemakaj se siento intliolo, sekimej kitemakaj eyinpoale intliolo, iwan sekimej kitemakaj senpoale iwan majtlaktle intliolo. </div>
<div class='s'>Ejemplo de yen mach kuale xiwitl </div>
<div class='p'>
<span class="verse" id="MT13_24">24&#160;</span>Jesús okinmilwij oksé ejemplo, okijtoj: </div>
<div class='p'>―Iwan ixko yin tlaltikpak kan Dios tlanawatia no ijkón ken se tlakatl katlej okitookak kuale semiya itlalaj. 
<span class="verse" id="MT13_25">25&#160;</span>Pero nijkuak in tlaltekowaj iwan itekipanojkej okochtokaj, owalaj in tlakatl katlej kikokolia in tlaltekowaj iwan okitookak xiwitl mach kuale kan toktok trigo, iwan oyáj. 
<span class="verse" id="MT13_26">26&#160;</span>Nijkuak in trigo omoskaltij iwan omiawatik, ijkuakón oneske noijki in mach kuale xiwitl. 
<span class="verse" id="MT13_27">27&#160;</span>Tonses in tekipanojkej oyajkej okilwitoj in tlaltekowaj: “Señor, tla tejwatzin otiktookak kuale semiya, ¿de kan okiske kiné, in mach kuale xiwitl?” 
<span class="verse" id="MT13_28">28&#160;</span>Pero yej okinmilwij: “Se katlej nechkokolia ijkón okichij.” In tekipanojkej okitlajtlanijkej: “¿Tikneki ma tiwian ma tikwiwitlatij in mach kuale xiwitl?” 
<span class="verse" id="MT13_29">29&#160;</span>Pero yej okinmilwij: “Amo, porke tla ankiwiwitlaskej in mach kuale xiwitl, welis noijki ankiwiwitlaskej in trigo. 
<span class="verse" id="MT13_30">30&#160;</span>Okachi kuale xikkawakan ma moskaltikan san sekan asta ijkuak se kololos. Iwan ijkuakón nikintitlanis sekimej tekipanojkej para achtoj ma kololokan in mach kuale xiwitl iwan ma kimanojoijilpikan para kichichinoskej. Iwan satepan nikinmilwis ma kololokan in trigo para niktlaatis ijtik nokueskon.” </div>
<div class='s'>Ejemplo de iyolo in mostaza katlej okachi tzikitzin ke iyolo in miltomatl </div>
<div class='r'>(Mr. 4:30-32; Lc. 13:18-19) </div>
<div class='p'>
<span class="verse" id="MT13_31">31&#160;</span>Jesús noijki okintlalilij yin ejemplo: </div>
<div class='p'>―Kan Dios tlanawatia yon noijki ken iyolo in mostaza katlej se tlakatl kitooka itlalaj. 
<span class="verse" id="MT13_32">32&#160;</span>Iwan iyolo in mostaza yen okachi tzikitzin de nochtin semiyas. Pero nijkuak moskaltia, yen moskaltia okachi weyi tlatoktle iwan motlami weyi kuawitl, ke asta in totomej motepajsoltiaj ipan imamayo. </div>
<div class='s'>Ejemplo de yen levadura </div>
<div class='r'>(Lc. 13:20-21) </div>
<div class='p'>
<span class="verse" id="MT13_33">33&#160;</span>Noijki okinmilwij in yin ejemplo: </div>
<div class='p'>―Kan Dios tlanawatia yon noijki ken levadura para pan katlej se siwatl kineloa ika eyi tlatamachiwale de arina, para kisamawas nochi in yon tixtle. </div>
<div class='s'>Tlanik in Jesús okintekipanoltij ejemplos </div>
<div class='r'>(Mr. 4:33-34) </div>
<div class='p'>
<span class="verse" id="MT13_34">34&#160;</span>Nochtin in yinmej tlamantin Jesús okinmilwij in tlakaj ika ejemplos. Iwan nochipa nijkuak okintlapowiaya, okintlapowiaya ika ejemplos. 
<span class="verse" id="MT13_35">35&#160;</span>Para ma mochiwa tlan okijtoj in profeta: </div>
<div class='q'>Nitlapoas ika ejemplos. </div>
<div class='q'>Nikinmijtos tlamantin katlej mach akaj kinmati desde ijkuak in Dios okichij in tlaltikpak. </div>
<div class='s'>Jesús okintomilij in ejemplo de yen mach kuale xiwitl </div>
<div class='p'>
<span class="verse" id="MT13_36">36&#160;</span>Tonses in Jesús okinmakaj in tlakaj iwan okalakke kalijtik, kan imomachtijkawan omijkuanijkej inawak iwan okitlajtlanijkej: </div>
<div class='p'>―Xitechtomili in ejemplo de yen mach kuale xiwitl katlej okiske itzalko in trigo. </div>
<div class='p'>
<span class="verse" id="MT13_37">37&#160;</span>Ijkuakón Jesús okinmilwij: </div>
<div class='p'>―Nej katlej onimochij nitlakatl, yen Nej in nekáj tlakatl katlej okitookak in kuale semiya. 
<span class="verse" id="MT13_38">38&#160;</span>Iwan notlalaj, yen tlaltikpak. In kuale semiya, yejwan in tlakaj katlej kipiaskej parte kan Dios tlanawatia. In mach kuale semiya, yejwan in tlakaj katlej kinnawatia in Amo Kuale Tlakatl. 
<span class="verse" id="MT13_39">39&#160;</span>Iwan in tekokolij de yen tlaltekowaj katlej okitookak in mach kuale xiwitl, yen diablo. Iwan nijkuak kololoskej in trigo, yen yon kijtosneki nijkuak tlamis in tlaltikpak. Iwan katlej kololoaj in trigo, yejwan in angelestin. 
<span class="verse" id="MT13_40">40&#160;</span>Ijkón ken mowiwitla in mach kuale xiwitl iwan mochichinoa ijtik tlitl, ijkón noijki yetos nijkuak tlamis in tlaltikpak. 
<span class="verse" id="MT13_41">41&#160;</span>Nej katlej onimochij nitlakatl nikualintitlanis noangelwan kan katej noaxkawan, para ma kinkixtikij nochtin katlej tetlajtlakolmayajkej iwan katlej kichiwaj tlan mach kuale. 
<span class="verse" id="MT13_42">42&#160;</span>Iwan kintlamotlaskej ijtik tliko, kan chokaskej iwan motlanteteyitzaskej. 
<span class="verse" id="MT13_43">43&#160;</span>Iwan katlej kichiwaj tlan Dios kineki, petlaniskej ken tonale ompa kan tlanawatia inPapan. Akin kineki kimomakas kuenta, ma kikaki. </div>
<div class='s'>Ejemplo de yen tomin tlalpachitok </div>
<div class='p'>
<span class="verse" id="MT13_44">44&#160;</span>’In tlakatl katlej kikawilia in Dios ma kinawati, yon ken se tlakatl katlej okajsik tomin tlalpachitok itech se tlale. Nijkuak okajsik in yon tomin, oksemi ompa okitlaatij. Iwan ika pakilistle oyáj ichan, iwan okinamakak nochi tlan kipia. Iwan okikoj in yon tlale kan okajsik in tomin tlalpachitok. </div>
<div class='s'>Ejemplo de se perla patíoj </div>
<div class='p'>
<span class="verse" id="MT13_45">45&#160;</span>’Noijki, in tlakatl katlej kikawilia in Dios ma kinawati, no ken se tlasemanke kintemojtinemi perlas patiojkej, 
<span class="verse" id="MT13_46">46&#160;</span>iwan nijkuak kajsi se perla katlej patíoj, yawi ichan, iwan kinamaka nochi tlan kipia, iwan kikowa yon perla. </div>
<div class='s'>Ejemplo de se michmatlatl </div>
<div class='p'>
<span class="verse" id="MT13_47">47&#160;</span>’Kan Dios tlanawatia yon noijki ken se michmatlatl katlej kitlamotlaj ijtik atl iwan kinmololoa nochi tlatlamantle de michimej. 
<span class="verse" id="MT13_48">48&#160;</span>Nijkuak temi in michmatlatl, in michmajkej kikixtiaj atlatentle, iwan ompa motlaliaj kinpejpenaj in michimej. In michimej katlej kualemej kintlaliaj ijtik chikiwitl, iwan katlej mach kualemej kintlamotlaj. 
<span class="verse" id="MT13_49">49&#160;</span>Ijkón yetos noijki nijkuak tlamis in tlaltikpak. Kisaskej in angelestin iwan kinxeloskej in tlakaj katlej mach kualtin de intech in tlakaj katlej kualtin. 
<span class="verse" id="MT13_50">50&#160;</span>Iwan kintlamotlaskej in tlakaj katlej mach kualtin ijtik tliko, kan chokaskej iwan motlanteteyitzaskej. </div>
<div class='s'>Tlamantle yankuik iwan tlamantle katlej mach yankuik </div>
<div class='p'>
<span class="verse" id="MT13_51">51&#160;</span>Tonses Jesús okintlajtlanij: </div>
<div class='p'>―¿Ankimomakaj kuenta namejwan nochi in yin tlamantle? </div>
<div class='p'>Yejwan otlanankilijkej: </div>
<div class='p'>―Aján, Señor, tikmomakaj kuenta. </div>
<div class='p'>
<span class="verse" id="MT13_52">52&#160;</span>Ijkuakón okinmilwij: </div>
<div class='p'>―Nijkuak se tlamachtij itech tlanawatile de Moisés momachtia kenik in Dios tlanawatia, weli tlamachtia ika yankuik tlamachtile iwan ika katlej mach ok yankuik. No ijkón ken se chanej katlej kimati kinkixtia de tlan kintlaatijtok ikalijtik, kinkixtia ikosaswan katlej yankuikej iwan katlej mach ok yankuikej. </div>
<div class='s'>In tlakaj de pueblo de Nazaret mach otlaneltokakej inawak Jesús </div>
<div class='r'>(Mr. 6:1-6; Lc. 4:16-30) </div>
<div class='p'>
<span class="verse" id="MT13_53">53&#160;</span>Nijkuak in Jesús otlanke okinmilwij in yinmej ejemplos, oyáj de ompa. 
<span class="verse" id="MT13_54">54&#160;</span>Iwan oajsito ipueblo. Ompa opéj tlamachtia itech tiopan, iwan tlakaj sa otlajtlachiayaj (omomajmawtiayaj), iwan okijtoayaj: </div>
<div class='p'>―¿Kan okikuito yin tlakatl nochi yin ixtlamachilistle? ¿Kenik weli kinchiwa in yinmej milagrostin? 
<span class="verse" id="MT13_55">55&#160;</span>¿Amo yen yin itelpoch in kuawxinke? ¿Amo imaman itoka María, iwan ikniwan intoka Jacobo, José, Simón, iwan Judas? 
<span class="verse" id="MT13_56">56&#160;</span>¿Amo nian chantij noijki in siwamej katlej ikniwan? ¿Kan okikuito kiné, nochi yin ixtlamachilistle? </div>
<div class='p'>
<span class="verse" id="MT13_57">57&#160;</span>Iwan por yonik in tlakaj mach ok okiwelitakej, iwan mach ok okinekej okikakej. Pero Jesús okinmilwij: </div>
<div class='p'>―Akin tlapoa de Dios se kitlakitas ik nian nepa, menos itech ipueblo iwan itech ichan. </div>
<div class='p'>
<span class="verse" id="MT13_58">58&#160;</span>Iwan mach okinchij miekej milagrostin ompa, porke yejwan mach otlaneltokakej inawak.  </div>
<div class='psalmlabel' id='MT14_0'> 14</div>
<div class='s'>In Juan Tlakuateekij okimiktijkej </div>
<div class='r'>(Mr. 6:14-29; Lc. 9:7-9) </div>
<div class='p'>
<span class="verse" id="MT14_1">1&#160;</span>Itech nekatej tonaltin Herodes in tetrarca katlej oyeka gobernador de estado de Galilea, okikakke de tlan Jesús okichiwaya, 
<span class="verse" id="MT14_2">2&#160;</span>iwan ijkuakón okinmilwij itekipanojkawan: </div>
<div class='p'>―Nekáj tlakatl yen Juan Tlakuateekij. Yomoyolkuik oksemi satepan de omikke, iwan por yonik kinchiwa wejweyin milagrostin. </div>
<div class='p'>
<span class="verse" id="MT14_3">3&#160;</span>Herodes ijkón okijtoj, porke itech nekatej tonaltin yej otlanawatij ma kikitzkikan in Juan, ma kikadenaijilpikan iwan ma kitzakuakan telpiloyan. Ijkón okichij in Herodes porke okitlankuamotlatoka in Felipe maski oyeka ikni. In siwatl oyeka itoka Herodías. 
<span class="verse" id="MT14_4">4&#160;</span>Juan okilwiaya in Herodes: </div>
<div class='p'>―Tikchijtok se weyi tlajtlakole porke iwan tikaj mokoñada. </div>
<div class='p'>
<span class="verse" id="MT14_5">5&#160;</span>Herodes okinekia kimiktiani in Juan, pero okinmiimakasia in tlakaj. Porke nochtin okimatiaj nik in Juan oyeka profeta de Dios. 
<span class="verse" id="MT14_6">6&#160;</span>Pero nijkuak okumpliroj xiwitl in Herodes, ichpoch in Herodías omijtotij inmixpan nochtin iinbitadoswan in Herodes, iwan Herodes sa tekitl okiwelitak. 
<span class="verse" id="MT14_7">7&#160;</span>Iwan okilwij ipan melajka nik kimakas nochi san tlan yej kitlajtlanilis. 
<span class="verse" id="MT14_8">8&#160;</span>Tonses in ichpochtle achtoj omotlapowij iwan imaman, iwan satepan okilwij in Herodes: </div>
<div class='p'>―Xinechmaka ika se plato itzontekon in Juan Tlakuateekij. </div>
<div class='p'>
<span class="verse" id="MT14_9">9&#160;</span>Nijkuak ijkón okikakke in rey Herodes, omoyolkokoj, pero komo yokilwijka ipan melajka nik kimakas nochi san tlan kitlajtlanilis iwan inmixpan iinbitadoswan, tonses otlanawatij ma kimakakan. 
<span class="verse" id="MT14_10">10&#160;</span>Iwan otlanawatij ma kikechtzontekikan in Juan ompa telpiloyan. 
<span class="verse" id="MT14_11">11&#160;</span>Iwan okualkuikej ika se plato itzontekon, iwan okimaktilijkej in ichpochtle, iwan yej okimakak imaman. </div>
<div class='p'>
<span class="verse" id="MT14_12">12&#160;</span>Satepan oejkokej imomachtijkawan in Juan, okitkikej itlalnakayo iwan oyajkej okitookatoj. Satepan oyajkej okimatiltitoj in Jesús. </div>
<div class='s'>Jesús okintlamakak makuile mil tlakaj </div>
<div class='r'>(Mr. 6:30-44; Lc. 9:10-17; Jn. 6:1-14) </div>
<div class='p'>
<span class="verse" id="MT14_13">13&#160;</span>Nijkuak in Jesús okimatke, oyáj de ompa iselti itech se barko, iwan oyáj se lugar kan tlalkawale kan mach akaj tlakatl nemi. Pero in tlakaj okimatkej, okiskej de inpueblojwan iwan oyajkej okajsitoj nejnentiwej. 
<span class="verse" id="MT14_14">14&#160;</span>Nijkuak Jesús otemok de itech barko, okinmitak miekej tlakaj, iwan okinmiknomaj, iwan okinpajtij in kokoxkej katlej okualinwikayaj. 
<span class="verse" id="MT14_15">15&#160;</span>Nijkuak yopéj tiotlaki, imomachtijkawan in Jesús omijkuanijkej inawak, iwan okilwijkej: </div>
<div class='p'>―Yotiotlakik, iwan nian mach akaj chanti. Xikintitlani in tlakaj para ma wian ik pueblojtin, para ma kikowatij tlan kikuaskej. </div>
<div class='p'>
<span class="verse" id="MT14_16">16&#160;</span>Jesús okinmilwij: </div>
<div class='p'>―Mach moneki ma wian. Namejwan xikintlamakakan. </div>
<div class='p'>
<span class="verse" id="MT14_17">17&#160;</span>Iwan yejwan okinankilijkej: </div>
<div class='p'>―Nian tikpiaj san makuile pan iwan ome michin. </div>
<div class='p'>
<span class="verse" id="MT14_18">18&#160;</span>Iwan Jesús okinmilwij: </div>
<div class='p'>―Xinechinwalkuilikan nian. </div>
<div class='p'>
<span class="verse" id="MT14_19">19&#160;</span>Ijkuakón Jesús otlanawatij ma motlalikan in tlakaj kan xiwyoj. Satepan okitilanke in makuile pan iwan ome michimej, oajkopantlachixke omotlasojkamatke inawak Dios, iwan okipojpostekke in pan iwan okinmakak imomachtijkawan, iwan yejwan okinxejxelilijkej nochtin in tlakaj. 
<span class="verse" id="MT14_20">20&#160;</span>Nochtin kuale otlakuajkej asta oixwikej. Satepan okintemitijkej majtlaktle iwan ome chikimej de pantlapojpostektle iwan michintlakojkotonale de katlej osobraroj. 
<span class="verse" id="MT14_21">21&#160;</span>Iwan katlej otlakuajkej oyekaj kej makuile mil tlakaj, mach okinpojkej in siwamej nion pilalaktin. </div>
<div class='s'>Jesús onejnenke ipan atl </div>
<div class='r'>(Mr. 6:45-52; Jn. 6:16-21) </div>
<div class='p'>
<span class="verse" id="MT14_22">22&#160;</span>Satepan Jesús okinnawatij imomachtijkawan ma tlejkokan itech barko para ma panokan oksé lado de yen lago ma sa tlayekanakan, mientras in Yej ok okinmakawaya in tlakaj. 
<span class="verse" id="MT14_23">23&#160;</span>Iwan satepan de okinmakaj, Jesús otlejkok itech se tepetl omotiotzajtzilito iselti. Nijkuak owaltlatleyuak, Jesús ompa oyeka iselti. 
<span class="verse" id="MT14_24">24&#160;</span>In barko yoyaya tlatlajko lago. In atl omajkokuia ipan barko porke in ejekatl inpan oyaya. 
<span class="verse" id="MT14_25">25&#160;</span>Iwan san kualkan ok otlatleyuatoka, Jesús okinmajsito nejnentiw ipan atl. 
<span class="verse" id="MT14_26">26&#160;</span>Iwan nijkuak imomachtijkawan okitakej nejnentiw ipan atl, omomawtijkej iwan otzajtzikej: </div>
<div class='p'>―¡Se temawtij! </div>
<div class='p'>
<span class="verse" id="MT14_27">27&#160;</span>Pero Jesús okinnotzke, iwan okinmilwij: </div>
<div class='p'>―Amo ximomawtikan, Nej niJesús. </div>
<div class='p'>
<span class="verse" id="MT14_28">28&#160;</span>Ijkuakón Pedro otlanankilij, okijtoj: </div>
<div class='p'>―Señor, tla yen tejwatzin, xikchiwa ma ninejnemi ipan atl asta kan tejwatzin tikaj. </div>
<div class='p'>
<span class="verse" id="MT14_29">29&#160;</span>Iwan Jesús okilwij: </div>
<div class='p'>―Xiwiki kiné. </div>
<div class='p'>Ijkuakón Pedro otemok de itech barko iwan opéj nejnemi ipan atl para yas kinamikitij in Jesús. 
<span class="verse" id="MT14_30">30&#160;</span>Pero nijkuak okimomakak kuenta nik wel chikawak ejeka, omomawtij. Iwan komo opéj apolaki, otzajtzik: </div>
<div class='p'>―¡Señor, xinechmakixti! </div>
<div class='p'>
<span class="verse" id="MT14_31">31&#160;</span>San niman Jesús okimakitzkij, iwan okilwij: </div>
<div class='p'>―Wel tzikitzin motlaneltokalis. ¿Tlanik mach otinechneltokak? </div>
<div class='p'>
<span class="verse" id="MT14_32">32&#160;</span>Iwan nijkuak otlejkokej itech barko, in ejekatl omoketzke. 
<span class="verse" id="MT14_33">33&#160;</span>Ijkuakón katlej oyekaj itech barko omotlankuaketzkej iyakapan Jesús iwan okiweyikixtijkej, okijtojkej: </div>
<div class='p'>―Melawak nik tejwatzin titeKone de Dios. </div>
<div class='s'>Jesús okinpajtij in kokoxkej de Genesaret </div>
<div class='r'>(Mr. 6:53-56) </div>
<div class='p'>
<span class="verse" id="MT14_34">34&#160;</span>Satepan de otlankej opanokej de itech yon lago, oajsitoj itech tlale de Genesaret. 
<span class="verse" id="MT14_35">35&#160;</span>Nijkuak in tlakaj de yon lugar okixmatkej nik yen Jesús, oyajkej okitematiltitoj itech nochi yon región, iwan okualinwikilijkej nochtin kokoxkej kan Yej oyeka. 
<span class="verse" id="MT14_36">36&#160;</span>Okitlatlawtiayaj ma kinkawili ma kikitzkilikan itzotzol maski san yen itempantzin. Iwan nochtin katlej okikitzkilijkej itzotzol, opajtikej.  </div>
<div class='psalmlabel' id='MT15_0'> 15</div>
<div class='s'>Katlej kiyolsokiotia in tlakatl </div>
<div class='r'>(Mr. 7:1-23) </div>
<div class='p'>
<span class="verse" id="MT15_1">1&#160;</span>Ijkuakón sekimej fariseos iwan tlamachtijkej de itlanawatil in Moisés katlej owalajkej de Jerusalén, omijkuanijkej inawak Jesús, iwan okitlajtlanijkej: </div>
<div class='p'>
<span class="verse" id="MT15_2">2&#160;</span>―¿Tlanik momomachtijkawan mach kitlakitaj in kostumbres katlej otechkajtewilijkej in ya wejkawitl toweyitajwan? Porke mach momajtekiaj nijkuak tlakuaj ken otechmachtijkej. </div>
<div class='p'>
<span class="verse" id="MT15_3">3&#160;</span>Iwan Jesús okintlajtlanij: </div>
<div class='p'>―¿Tlanik namejwan noijki mach ankitlakitaj itlanawatil in Dios iwan yej okachi ankitlakitaj namokostumbre? 
<span class="verse" id="MT15_4">4&#160;</span>Porke in Dios okijtoj: “Xiktlakita mopapan iwan momaman”, iwan “Akin biero kitenewilis ipapan o noso imaman, ma kimiktikan.” 
<span class="verse" id="MT15_5">5&#160;</span>Pero namejwan ankijtaj ke se tlakatl welis kilwis ipapan o noso imaman: “Mach welis nimitzpalewis ika tlan mitzpoloa, porke tlan nikpia yonikmaktilij in Dios.” 
<span class="verse" id="MT15_6">6&#160;</span>Namejwan ankijtaj ke mach ok moneki se kinpalewis in tetajmej. Ijkón namejwan ankijtlakoaj itlanawatil in Dios porke ankichiwaj yej tlan de amejwan amokostumbre. 
<span class="verse" id="MT15_7">7&#160;</span>¡Teixkajkayajkej! Yompa tlan okijtoj in profeta Isaías de amejwan, nijkuak okijtoj: </div>
<div class='q'>
<span class="verse" id="MT15_8">8&#160;</span>Yinmej tlakaj nechtlakitaj san ika inten, </div>
<div class='q'>pero inyolo kajki wejka de Nej. </div>
<div class='q'>
<span class="verse" id="MT15_9">9&#160;</span>San tekitl nechweyikixtiaj, </div>
<div class='q'>tlamachtiaj ika intlayejyekolis in tlakaj kej yeskia itlanawatil in Dios. </div>
<div class='p'>
<span class="verse" id="MT15_10">10&#160;</span>Ijkuakón Jesús okinnotzke in tlakaj, iwan okinmilwij: </div>
<div class='p'>―Xikkakikan iwan xikmomakakan kuenta tlan namechilwis: 
<span class="verse" id="MT15_11">11&#160;</span>Tlan kalaki ijtik iten se tlakatl mach yon kiyolsokiotia. Sino kiyolsokiotia yen tlan kisa de ijtik iten. </div>
<div class='p'>
<span class="verse" id="MT15_12">12&#160;</span>Ijkuakón imomachtijkawan omijkuanijkej inawak Jesús, iwan okitlajtlanijkej: </div>
<div class='p'>―¿Tikmati nik in fariseos okualankej nijkuak okikakej tlan otikijtoj? </div>
<div class='p'>
<span class="verse" id="MT15_13">13&#160;</span>Pero Yej okinnankilij: </div>
<div class='p'>―NoPapan katlej kajki ilwikak, kiwiwitlas ika nochi inelwayo nochi tlatoktle katlej mach okitookak. 
<span class="verse" id="MT15_14">14&#160;</span>Xikinkawakan. Porke in yonmej fariseos katej kej yeskia mach tlachiaj. Iwan tla se katlej mach tlachia kiyekanas oksé katlej noijki mach tlachia, san ken omen welis wetziskej ijtik se kuyoktle. </div>
<div class='p'>
<span class="verse" id="MT15_15">15&#160;</span>Pedro otlanankilij okijtoj: </div>
<div class='p'>―Xitechtomili in yon ejemplo. </div>
<div class='p'>
<span class="verse" id="MT15_16">16&#160;</span>Jesús okijtoj: </div>
<div class='p'>―¿Noijki mach ankimomakaj kuenta namejwan? 
<span class="verse" id="MT15_17">17&#160;</span>¿Amo ankimomakaj kuenta ke nochi tlan kalaki ijtik iten se tlakatl kalaki ijtik itlalax, iwan satepan kisa kalan? 
<span class="verse" id="MT15_18">18&#160;</span>Pero tlan kisa de ijtik iten se tlakatl, kisa de ijtik iyolo. Iwan yen yon kiyolsokiotia. 
<span class="verse" id="MT15_19">19&#160;</span>Porke de ipan inyolo in tlakaj kisa in mach kuale tlayejyekolistle, temiktiaj, momekatiaj katlej tlanamiktiltin iwan katlej mach tlanamiktiltin, tlachtekij, tlakajkayawaj, iwan tewikaltiaj. 
<span class="verse" id="MT15_20">20&#160;</span>Yen yonmej tlamantin katlej kiyolsokiotia se tlakatl. Pero tla se tlakuas iwan mach se momajtekis, yon mach kiyolsokiotia in tlakatl. </div>
<div class='s'>Se siwatl de Canaán okineltokak in Jesús </div>
<div class='r'>(Mr. 7:24-30) </div>
<div class='p'>
<span class="verse" id="MT15_21">21&#160;</span>Jesús okiske de ompa iwan oyáj ik región de Tiro iwan de Sidón. 
<span class="verse" id="MT15_22">22&#160;</span>Se siwatl cananea katlej ochantia itech yon región, owalaj kuawtzajtzitiwitz inawak Jesús. Okijtoj: </div>
<div class='p'>―¡Señor, tekone de David, xinechiknomati! Nochpoch kipia se ejekatl mach kuale iwan kitlajyowiltia. </div>
<div class='p'>
<span class="verse" id="MT15_23">23&#160;</span>Pero Jesús mach okinankilij. Ijkuakón imomachtijkawan omijkuanijkej inawak iwan okitlatlawtijkej, okilwijkej: </div>
<div class='p'>―Xiknawati in siwatl ma wia, porke kuawtzajtzitiwitz tokuitlapan. </div>
<div class='p'>
<span class="verse" id="MT15_24">24&#160;</span>Tonses Jesús okilwij in siwatl: </div>
<div class='p'>―Dios mach onechwaltitlanke para ma nikinpalewi oksekimej tlakaj, sino san yen tlakaj de Israel, katlej katej kej ichkamej katlej mopolojtokej. </div>
<div class='p'>
<span class="verse" id="MT15_25">25&#160;</span>Pero in siwatl omijkuanij inawak iwan omotlankuaketzke iyakapan, okilwij: </div>
<div class='p'>―Señor, xinechpalewi. </div>
<div class='p'>
<span class="verse" id="MT15_26">26&#160;</span>Iwan Jesús okilwij: </div>
<div class='p'>―Mach kuale kaj tla yej namejwan namechmakas tlan kintokaroa in judiojtin. Porke yon kej yeskia niktlamaka se chichij ika intlakual ikonewan in Dios. </div>
<div class='p'>
<span class="verse" id="MT15_27">27&#160;</span>Pero in siwatl okijtoj: </div>
<div class='p'>―Aján, Señor. Pero noijki in chichimej kikuaj in tlakualpayextle katlej tepewi itlampa mesa nijkuak tlakuaj intekowan. </div>
<div class='p'>
<span class="verse" id="MT15_28">28&#160;</span>Ijkuakón Jesús okilwij: </div>
<div class='p'>―Siwatl, sa tekitl weyi motlaneltokalis. Ma mochiwa ijkón ken tej tikneki. </div>
<div class='p'>Iwan san niman ijkuakón yon ichpoch opajtik. </div>
<div class='s'>Jesús okinpajtij miekej kokoxkej </div>
<div class='p'>
<span class="verse" id="MT15_29">29&#160;</span>Jesús okiske de ompa iwan oyáj itempan lago de Galilea. Satepan otlejkok ipan se tepetl iwan ompa omotlalij. 
<span class="verse" id="MT15_30">30&#160;</span>Miekej tlakaj oajsitoj kan Jesús oyeka, ompa okinwikilijkej katlej koxomej, katlej mach tlachiaj, katlej nontzitzintin, katlej matepomej, iwan miekej oksekimej kokoxkej okachi. Okintlalijkej ikxitlan Jesús, iwan Yej okinpajtij. 
<span class="verse" id="MT15_31">31&#160;</span>Iwan in tlakaj sa otlajtlachiayaj (omomajmawtiayaj), nijkuak okinmitayaj in nontzitzintin opéj tlajtoaj, nijkuak in matepomej okisaya oksé yankuik inma, nijkuak in koxomej ya kuale onejnemiaj, iwan nijkuak ya kuale otlachixkej katlej mach otlachiayaj. Iwan opéj kiweyikixtiaj in toTajtzin Dios de Israel. </div>
<div class='s'>Jesús okintlamakak nawi mil tlakaj </div>
<div class='r'>(Mr. 8:1-10) </div>
<div class='p'>
<span class="verse" id="MT15_32">32&#160;</span>Ijkuakón Jesús okinnotzke imomachtijkawan, iwan okinmilwij: </div>
<div class='p'>―Nikinmiknomati in yinmej tlakaj, porke ya kipia eyi tonale katej nian nowan iwan mach itlaj kipiaj tlan kikuaskej. Mach nikneki nikintitlanis inchan ma tiojsijtiwian, porke welis kuatleyuiliskej ipan ojtle. </div>
<div class='p'>
<span class="verse" id="MT15_33">33&#160;</span>Tonses imomachtijkawan okilwijkej: </div>
<div class='p'>―Nian mach akaj chanti, ¿kan tikkixtiskej tanto pan para tikintlamakaskej asta achinmej tlakaj? </div>
<div class='p'>
<span class="verse" id="MT15_34">34&#160;</span>Jesús okintlajtlanij: </div>
<div class='p'>―¿Keski pan ankipiaj? </div>
<div class='p'>Iwan yejwan okinankilijkej: </div>
<div class='p'>―Chikome pan iwan kanaj keskimej michimej. </div>
<div class='p'>
<span class="verse" id="MT15_35">35&#160;</span>Tonses Jesús otlanawatij ma motlalikan in tlakaj ipan tlale. 
<span class="verse" id="MT15_36">36&#160;</span>Okintilanke in chikome pan iwan michimej, iwan omotlasojkamatke inawak Dios. Satepan okikojkotonke in pan iwan michimej iwan okinmajmakak in imomachtijkawan, iwan yejwan okinxejxelilijkej nochtin in tlakaj. 
<span class="verse" id="MT15_37">37&#160;</span>Nochtin otlakuajkej asta oixwikej. Iwan asta okintemitijkej chikome chikimej de yen pedasos katlej osobraroj. 
<span class="verse" id="MT15_38">38&#160;</span>Iwan tlakaj katlej otlakuajkej oyekaj kej nawi mil tlakaj, mach okinpojkej in siwamej nion pilalaktin. 
<span class="verse" id="MT15_39">39&#160;</span>Satepan Jesús okinmakaj in tlakaj, otlejkok itech barko iwan oyáj itech región de Magdala.  </div>
<div class='psalmlabel' id='MT16_0'> 16</div>
<div class='s'>In fariseos iwan saduceos okitlajtlanilijkej in Jesús ma kichiwa se milagro </div>
<div class='r'>(Mr. 8:11-13; Lc. 12:54-56) </div>
<div class='p'>
<span class="verse" id="MT16_1">1&#160;</span>Oejkokej in fariseos iwan saduceos para kitlajtlakolmayawiskej in Jesús, iwan okitlajtlanilijkej ma kichiwa se milagro kej se señas para kitaskej kox melawak in Yej witz de Dios. 
<span class="verse" id="MT16_2">2&#160;</span>Pero Yej okinnankilij: </div>
<div class='p'>―Nijkuak tiotlaki, namejwan ankijtaj: “Yetos kuale tiempo, porke tlachichiliwia ik ilwikak.” 
<span class="verse" id="MT16_3">3&#160;</span>Iwan nijkuak tlanesi ankijtaj: “Axan yetos mach kuale tiempo porke tlachichiliwia iwan tlamixtemi.” ¡Teixkajkayajkej! Namejwan kuale ankixyejyekoaj tlan ankitaj itech ilwikak pero mach ankixyejyekoaj nochi tlan ankitaj tlan tlamochijtok itech yin tiempo. 
<span class="verse" id="MT16_4">4&#160;</span>Namejwan mach ankualtin iwan mach ankitlakitaj in Dios. Iwan axan ankinekij ma nikchiwa se milagro para annechneltokaskej. Pero mach namechmakas oksé milagro, sino san yen milagro tlan opanok in profeta Jonás. </div>
<div class='p'>Jesús ompa okinkajtej iwan oyáj. </div>
<div class='s'>Jesús okijtoj ke intlamachtilis in fariseos mach melawak </div>
<div class='r'>(Mr. 8:14-21) </div>
<div class='p'>
<span class="verse" id="MT16_5">5&#160;</span>Nijkuak in momachtijkej opanokej oksé lado de yen lago, okelkajkej de kitkinij in pan. 
<span class="verse" id="MT16_6">6&#160;</span>Ijkuakón Jesús okinmilwij: </div>
<div class='p'>―Ximotlachilikan de yen inlevadura in fariseos iwan saduceos. </div>
<div class='p'>
<span class="verse" id="MT16_7">7&#160;</span>Imomachtijkawan opéj kimolwiaj entre yejwan: </div>
<div class='p'>―Ijkón techilwia porke mach otikualkuikej in pan. </div>
<div class='p'>
<span class="verse" id="MT16_8">8&#160;</span>Jesús okimomakak kuenta, iwan okinmilwij: </div>
<div class='p'>―¿Tlanik ankimolwiaj ke mach ankipiaj pan? Namejwan wel tzikitzin namotlaneltokalis. 
<span class="verse" id="MT16_9">9&#160;</span>¿Ayamo ankimomakaj kuenta, iwan nion mach ok ankelnamikij de yen makuile pan katlej onikinxejxelilij in makuile mil tlakaj, iwan keski chikiwitl osobraroj? 
<span class="verse" id="MT16_10">10&#160;</span>¿Iwan nion mach ok ankelnamikij de yen chikome pan katlej onikinxejxelilij in nawi mil tlakaj, iwan keski chikiwitl ankololojkej de tlan osobraroj? 
<span class="verse" id="MT16_11">11&#160;</span>¿Kenik mach ankimomakakej kuenta nik in Nej mach onitlapoaya de yen pan, nijkuak onamechilwij ximotlachilikan de yen inlevadura in fariseos iwan saduceos? </div>
<div class='p'>
<span class="verse" id="MT16_12">12&#160;</span>Ijkuakón imomachtijkawan okimomakakej kuenta nik in Jesús mach okinmilwiaya ma motlachilikan de yen ilevadura in pan, sino okinmilwij ma motlachilikan de yen intlamachtil in fariseos iwan saduceos. </div>
<div class='s'>Pedro okijtoj Jesús yen Cristo </div>
<div class='r'>(Mr. 8:27-30; Lc. 9:18-21) </div>
<div class='p'>
<span class="verse" id="MT16_13">13&#160;</span>Nijkuak Jesús oajsito itech región kan kajki in weyikan de Cesarea de Filipo, ijkuakón okintlajtlanij imomachtijkawan: </div>
<div class='p'>―Nijkuak in tlakaj motlapowiaj de Nej katlej onimochij nitlakatl, ¿ken kijtaj? ¿Akin Nej? </div>
<div class='p'>
<span class="verse" id="MT16_14">14&#160;</span>Yejwan okijtojkej: </div>
<div class='p'>―Sekimej kijtaj tejwatzin tiJuan Tlakuateekij. Oksekimej kijtaj tejwatzin tiElías, iwan oksekimej kijtaj tejwatzin tiJeremías o noso akaj oksé profeta. </div>
<div class='p'>
<span class="verse" id="MT16_15">15&#160;</span>Iwan Yej okintlajtlanij: </div>
<div class='p'>―Iwan namejwan, ¿ken ankijtaj? ¿Akin Nej? </div>
<div class='p'>
<span class="verse" id="MT16_16">16&#160;</span>Simón Pedro okinankilij: </div>
<div class='p'>―Tejwatzin tiCristo, titeKone de Dios katlej nochipa yolitok. </div>
<div class='p'>
<span class="verse" id="MT16_17">17&#160;</span>Iwan Jesús okilwij: </div>
<div class='p'>―Xipaki tej, Simón, titekone de Jonás, porke mach akaj tlakatl mitzajsikamatiltia nik in Nej niCristo, sino yen noPapan katlej kajki ilwikak. 
<span class="verse" id="MT16_18">18&#160;</span>Iwan Nej noijki nimitzilwia nik in tej tiPedro (kijtosneki tetl), iwan itech yin tetl nikinnotzas notlaneltokawan. Porke tej otiknextij tlan melawak. Iwan nochtin katlej nechneltokaskej, kiresibiroskej tlan melawak. Iwan ipoder in mikilistle mach semi welis kintlanis. 
<span class="verse" id="MT16_19">19&#160;</span>Iwan tej nimitzinmakas in yabejtin de ilwikak kan Dios tlanawatia para tikintlatlapolis in tlakaj. Iwan katlej tikijtos kipiaj intlajtlakol ixko yin tlaltikpak, ompa ilwikak in Dios noijki kijtos nik kipiaj intlajtlakol. Iwan katlej tikijtos mach kipiaj intlajtlakol ixko yin tlaltikpak, ompa ilwikak in Dios noijki kijtos nik mach kipiaj intlajtlakol. </div>
<div class='p'>
<span class="verse" id="MT16_20">20&#160;</span>Ijkuakón Jesús okinnawatij imomachtijkawan amakaj itlaj ma kilwikan kox yen Cristo. </div>
<div class='s'>Jesús okinmilwij kenik mikis </div>
<div class='r'>(Mr. 8:31–9:1; Lc. 9:22-27) </div>
<div class='p'>
<span class="verse" id="MT16_21">21&#160;</span>Ijkuakón Jesús opéj kinyekilwia imomachtijkawan, nik kipia de yas Jerusalén iwan kitlajyowiltiskej miek in tlayekankej tetajtzitzintin, in tlayekankej tiopixkej, iwan in tlamachtijkej de itlanawatil in Moisés. Iwan okinmilwij nik kimiktiskej, pero ipan eyi tonale moyolkuis (moyolitis). 
<span class="verse" id="MT16_22">22&#160;</span>Tonses in Pedro okiwikak in Jesús ik se lado iwan opéj kajwa por ijkón okijtoj, okilwij: </div>
<div class='p'>―Amo Dios ma kimonekilti, Señor. Amo semi ijkón xipano de tlan tikijta. </div>
<div class='p'>
<span class="verse" id="MT16_23">23&#160;</span>Pero Jesús omokuepke iwan okilwij in Pedro: </div>
<div class='p'>―Xitzinkisa de Nej, Satanás. San tinechtzatzakuilia. Porke mach mitztekipachoa tlan Dios kineki, sino mitztekipachoa tlan kinekij in tlakaj. </div>
<div class='p'>
<span class="verse" id="MT16_24">24&#160;</span>Satepan Jesús okinmilwij imomachtijkawan: </div>
<div class='p'>―Tla akaj kineki witz nonawak, ma wiki kiné, pero moneki ayakmo ma kichiwa san tlan yej kinekis. Sino kipia de kixikos nochi san tlan panos, ma wiki nowan iwan maski ma kimiktikan itech krus. 
<span class="verse" id="MT16_25">25&#160;</span>Porke tla akaj kineki kipalewis inemilis, kipolos. Pero tla akaj kipolos inemilis por Nej, kipalewis inemilis. 
<span class="verse" id="MT16_26">26&#160;</span>Mach itlaj ipatij tla se tlakatl kimoaxkatis nochi in tlaltikpak iwan satepan kipolos ianima. Porke mach itlaj onkaj ixko yin tlaltikpak tlan ika welis kitlaxtlawas para kipalewis ianima. 
<span class="verse" id="MT16_27">27&#160;</span>Porke Nej katlej onimochij nitlakatl niwitz ika imawisotlanex in noPapan iwan iangelwan, iwan ijkuakón kada se tlakatl niktlaxtlawis según tlan okichij. 
<span class="verse" id="MT16_28">28&#160;</span>Ipan melajka namechilwia, ke sekimej tlakaj katlej nian katej, mach kixmatiskej in mikilistle asta amo ma nechitakan Nej katlej onimochij nitlakatl ma pewa nitlanawati.  </div>
<div class='psalmlabel' id='MT17_0'> 17</div>
<div class='s'>Jesús otlakenpetlanke </div>
<div class='r'>(Mr. 9:2-13; Lc. 9:28-36) </div>
<div class='p'>
<span class="verse" id="MT17_1">1&#160;</span>Chikuasen tonale satepan, Jesús okiwikak in Pedro, in Jacobo iwan ikni itoka Juan, oyajkej itech se weyi tepetl. 
<span class="verse" id="MT17_2">2&#160;</span>Jesús omoixpatlak ompa inmixpan. Ixko opetlanke ken tonale, iwan itzotzol opetlankaistayak ken tlanextle. 
<span class="verse" id="MT17_3">3&#160;</span>Iwan owalmonextijkej in Moisés iwan Elías, motlapowijtokej iwan Jesús. 
<span class="verse" id="MT17_4">4&#160;</span>Ijkuakón Pedro okilwij in Jesús: </div>
<div class='p'>―Señor, sa kuale nian tikatej. Tla tikneki, nian ma tikinchiwakan eyi akawalkaltin, se para tejwatzin, se para Moisés, iwan se para Elías. </div>
<div class='p'>
<span class="verse" id="MT17_5">5&#160;</span>Nijkuak ok otlapojtoka in Pedro, ijkuakón se mixtle okinkenke iwan omokakke se tlajtole de ijtik yon mixtle, okijtoj: </div>
<div class='p'>―Yen yin notlasojKone, akin inawak nipaki. Xikkakilikan itlajtol. </div>
<div class='p'>
<span class="verse" id="MT17_6">6&#160;</span>Nijkuak ijkón okikakej, in momachtijkej omotlankuaketzkej asta okitennamikej in tlale, iwan sa tekitl omomawtijkej. 
<span class="verse" id="MT17_7">7&#160;</span>Ijkuakón Jesús omijkuanij innawak imomachtijkawan, okintlalij imawan inpan iwan okinmilwij: </div>
<div class='p'>―Ximoketzakan. Amo ximomawtikan. </div>
<div class='p'>
<span class="verse" id="MT17_8">8&#160;</span>Iwan nijkuak otlajtlachixtewakej, mach ok akaj okitakej, sino sa yen Jesús. </div>
<div class='p'>
<span class="verse" id="MT17_9">9&#160;</span>Nijkuak otemoayaj de ipan tepetl, Jesús okinnawatij: </div>
<div class='p'>―Amakaj itlaj xikilwikan de tlan ankitakej, asta ijkuak Nej katlej onimochij nitlakatl ma nimoyolkui oksemi de itech nomikilis. </div>
<div class='p'>
<span class="verse" id="MT17_10">10&#160;</span>Tonses imomachtijkawan okitlajtlanijkej in Jesús: </div>
<div class='p'>―¿Tlanik kiné, kijtaj in tlamachtijkej de itlanawatil in Moisés nik in Elías yen kipia de witz achtoj antes de witz in Cristo? </div>
<div class='p'>
<span class="verse" id="MT17_11">11&#160;</span>Jesús okinnankilij: </div>
<div class='p'>―Melawak, Elías achtoj witz, iwan yej kiyektlalis nochi. 
<span class="verse" id="MT17_12">12&#160;</span>Pero Nej namechilwia ke Elías yowitza, iwan yejwan mach okineltokilijkej iwan yej san tlan amo okitoktijkej. Iwan Nej katlej onimochij nitlakatl no ijkón nechtlajyowiltiskej. </div>
<div class='p'>
<span class="verse" id="MT17_13">13&#160;</span>Ijkuakón imomachtijkawan okimomakakej kuenta nik in Jesús okintlapowiaya de yen Juan Tlakuateekij. </div>
<div class='s'>Jesús okipajtij se nontzin </div>
<div class='r'>(Mr. 9:14-29; Lc. 9:37-43) </div>
<div class='p'>
<span class="verse" id="MT17_14">14&#160;</span>Nijkuak oajsitoj kan oyekaj in tlakaj, se tlakatl omijkuanij inawak Jesús omotlankuaketzke iyakapan, iwan okilwij: </div>
<div class='p'>
<span class="verse" id="MT17_15">15&#160;</span>―Señor, xikiknomati notelpoch, mimiki iwan sa tekitl panoa tekokojkayotl. Miekpa wetzi ijtik tlitl iwan ijtik atl. 
<span class="verse" id="MT17_16">16&#160;</span>Nian onikinwalwikilij momomachtijkawan, pero mach welij kipajtiaj. </div>
<div class='p'>
<span class="verse" id="MT17_17">17&#160;</span>Nijkuak Jesús ijkón okikakke, okijtoj: </div>
<div class='p'>―¡Namejwan wel mach antetlakitakej iwan ankiyejyekoaj tlan mach kuale! ¿Asta keman nietos amowan? ¿Asta keman ijkón namechxikojtos? Xinechwalwikilikan nian in telpochtle. </div>
<div class='p'>
<span class="verse" id="MT17_18">18&#160;</span>Ijkuakón Jesús okajwak in ejekatl mach kuale, iwan okiske de itech yon telpochtle. Iwan san niman ijkuakón opajtik. </div>
<div class='p'>
<span class="verse" id="MT17_19">19&#160;</span>Satepan imomachtijkawan omijkuanijkej inawak Jesús se lado, iwan okitlajtlanijkej: </div>
<div class='p'>―¿Tlanik in tejwan mach otiwelikej otikixtijkej in ejekatl mach kuale? </div>
<div class='p'>
<span class="verse" id="MT17_20">20&#160;</span>Jesús okinmilwij: </div>
<div class='p'>―Porke amechpoloa miek tlaneltokalistle. Ipan melajka namechilwia, tla ankipiaskej tlaneltokalistle maski san ken se semiyajtzin de mostaza, anwelinij ankilwianij in yin tepetl: “Ximijkuani de nian iwan xiwia ik ne”, iwan in tepetl mijkuaniani. Nochi anwelinij ankichiwanij tla melawak namejwan ankipianij tlaneltokalistle. 
<span class="verse" id="MT17_21">21&#160;</span>Pero in yinmej ejekamej mach kualtin welis ankinkixtiskej tla anmotiotzajtziliskej iwan anmosawaskej (onmayunaroskej). </div>
<div class='s'>Jesús oksemi okitematiltij imikilis </div>
<div class='r'>(Mr. 9:30-32; Lc. 9:43-45) </div>
<div class='p'>
<span class="verse" id="MT17_22">22&#160;</span>Se tonale, nijkuak ok oyekaj itech estado de Galilea, Jesús okinmilwij nik in Yej katlej omochij tlakatl kitemaktiskej (kitemaktiliskej) inmak in tlakaj katlej mach kualtin, 
<span class="verse" id="MT17_23">23&#160;</span>iwan nechmiktiskej, pero ipan eyi tonale nimoyolkuis (nimoyolitis). </div>
<div class='p'>Iwan imomachtijkawan sa tekitl omoyolkokojkej. </div>
<div class='s'>Jesús okitlaxtlaj impuesto para in weyi tiopan </div>
<div class='p'>
<span class="verse" id="MT17_24">24&#160;</span>Nijkuak Jesús iwan imomachtijkawan oajsitoj itech pueblo de Capernaum, katlej tlakobraroaj ika impuestos para in weyi tiopan omijkuanijkej inawak in Pedro, iwan okitlajtlanijkej: </div>
<div class='p'>―¿Namotlamachtij kox kitlaxtlawa impuesto para in weyi tiopan? </div>
<div class='p'>
<span class="verse" id="MT17_25">25&#160;</span>Pedro otlanankilij: </div>
<div class='p'>―Kenik amo. </div>
<div class='p'>Satepan nijkuak in Pedro okalakke kalijtik kan oyeka in Jesús, yen Jesús achtoj okilwij in Pedro: </div>
<div class='p'>―¿Ken tikita, Simón? In reytin de ixko yin tlaltikpak, ¿akinmej kinkobraroaj ika impuestos? ¿Kinkobraroaj katlej chantij itech se pueblo o noso katlej mach ompa chantij? </div>
<div class='p'>
<span class="verse" id="MT17_26">26&#160;</span>Pedro okinankilij: </div>
<div class='p'>―Katlej mach ompa chantij. </div>
<div class='p'>Jesús okilwij: </div>
<div class='p'>―Tonses kijtosneki in chanejkej mach kipiaj de kitlaxtlawaskej. 
<span class="verse" id="MT17_27">27&#160;</span>Pero maski amo tikpiaj de tiktlaxtlawaskej, iwan para amakaj ma kualani, xiwia kan lago, xikkajkawa moanzuelo ijtik atl, iwan in michin katlej achtoj tikixtis, xikkamachalolti iwan tikkajxilis se tomin, iwan ika xiktlaxtlawa in de Nej noimpuesto iwan de tej moimpuesto.  </div>
<div class='psalmlabel' id='MT18_0'> 18</div>
<div class='s'>¿Akin okachi weyikistok? </div>
<div class='r'>(Mr. 9:33-37; Lc. 9:46-48) </div>
<div class='p'>
<span class="verse" id="MT18_1">1&#160;</span>Itech yonmej tonaltin imomachtijkawan omijkuanijkej inawak Jesús iwan okitlajtlanijkej: </div>
<div class='p'>―¿Akin okachi weyikistok (weyititok) kan Dios tlanawatia? </div>
<div class='p'>
<span class="verse" id="MT18_2">2&#160;</span>Ijkuakón Jesús okinotzke se chokotzin, okitlalij tlatlajko de kan yejwan oyekaj, 
<span class="verse" id="MT18_3">3&#160;</span>iwan okijtoj: </div>
<div class='p'>―Ipan melajka namechilwia, tla namejwan amo anmoyolkuepaj iwan amo anmochiwaj ken pilalaktin, mach ankalakiskej kan Dios tlanawatia. 
<span class="verse" id="MT18_4">4&#160;</span>Ijkón kiné, akin okachi weyikistok (weyititok) kan Dios tlanawatia, yen katlej moiknomati iwan mochiwa ken yin chokotzin. 
<span class="verse" id="MT18_5">5&#160;</span>Iwan akin kiresibiroa se chokotzin ken yin itech notoka, kijtosneki Nej nechresibiroa. </div>
<div class='s'>Dios kintlajtlakoltis katlej tlajtlakolchiwaj </div>
<div class='r'>(Mr. 9:42-48; Lc. 17:1-2) </div>
<div class='p'>
<span class="verse" id="MT18_6">6&#160;</span>’Tla akaj kitoktis ma wetzi ipan tlajtlakole se de yinmej tzitzikinmej katlej nechneltokaj, okachi kuale ma kilpilikan ikechtlan se metlatl iwan ma kiwitlazokan ijtik atl kan okachi tlawejkatlan. 
<span class="verse" id="MT18_7">7&#160;</span>¡Pobrestin tlaltikpaktlakaj! Porke sa tekitl onkaj tlan ika se wetzis ipan tlajtlakole. Nochipa ijkón yetos, pero ¡pobre in tlakatl katlej kitoktis akaj oksé ma wetzi ipan tlajtlakole! </div>
<div class='p'>
<span class="verse" id="MT18_8">8&#160;</span>’Por yonik, tla moma o noso mokxi mitztoktia xiwetzi ipan tlajtlakole, okachi kuale xikinmotzontekili iwan wejka xikintlamotla. Porke okachi kuale xikalaki ilwikak timatepoj o noso tikoxo, ke ma mitztlamotlakan ijtik tlitl katlej mach keman sewis ika nochi ome momawan o noso ika nochi ome mokxiwan. 
<span class="verse" id="MT18_9">9&#160;</span>Iwan tla moixtololo mitztoktia xiwetzi ipan tlajtlakole, okachi kuale xikmokixtili. Porke okachi kuale xikalaki ilwikak ika se moixtololo, ke ika nochi ome moixtololowan ma mitztlamotlakan ijtik tliko kan xotlatok in tlitl. </div>
<div class='s'>Ejemplo de se ichka katlej opoliwik </div>
<div class='r'>(Lc. 15:3-7) </div>
<div class='p'>
<span class="verse" id="MT18_10">10&#160;</span>’Amo xikchiwakan menos se de yin achintzin. Porke ompa ilwikak iángel nochipa kajki ixpan noPapan katlej kajki ilwikak. 
<span class="verse" id="MT18_11">11&#160;</span>Porke Nej katlej onimochij nitlakatl oniwalaj onikinmakixtiko katlej mopolojtinemij. </div>
<div class='p'>
<span class="verse" id="MT18_12">12&#160;</span>’¿Kenamij ankitaj? Tla se tlakatl kinpia se siento ichkamej, iwan tla kipolos se, ¿amo kinkajtewas in nawinpoale iwan kaxtole iwan nawi ipan tepetl iwan yas kitemotij katlej opoliwik? 
<span class="verse" id="MT18_13">13&#160;</span>Iwan tla kajsi, ipan melajka namechilwia ke okachi pakis por yon ichka, ke por nekatej in nawinpoale iwan kaxtole iwan nawi katlej mach okinpoloj. 
<span class="verse" id="MT18_14">14&#160;</span>Ijkón noijki, namoPapan katlej kajki ilwikak mach kineki ma mopolo nion se de yinmej achintzitzintin. </div>
<div class='s'>Kenik tiktlapojpolwiskej in se tokni </div>
<div class='r'>(Lc. 17:3) </div>
<div class='p'>
<span class="verse" id="MT18_15">15&#160;</span>’Tla se mokni omitztoktij itlaj amo kuale, xiknotza iselti iwan xikilwi tlan omitztoktij. Tla mitzkaki, kijtosneki yotikmotlanilij, porke oksemi anmowikaskej kuale. 
<span class="verse" id="MT18_16">16&#160;</span>Pero tla amo mitzkaki, ijkuakón xiknotza se o kanaj omen tlaneltokakej, para ke nochi tlan mijtos ma kimatikan omen o noso eyin testigojtin. 
<span class="verse" id="MT18_17">17&#160;</span>Iwan tla nion yejwan mach kinkaki, ijkuakón xikinmilwi nochtin in tiopantlaneltokakej. Iwan tla nion yejwan noijki mach kinkaki, tonses xikitakan yon tlakatl kej se katlej mach kineltoka Dios o noso kej se katlej tlakobraroa ika impuestos. </div>
<div class='p'>
<span class="verse" id="MT18_18">18&#160;</span>’Ipan melajka namechilwia, ke nochi katlej tikijtos kipiaj intlajtlakol ixko yin tlaltikpak, ompa ilwikak in Dios noijki kijtos nik kipiaj intlajtlakol. Iwan katlej tikijtos mach kipiaj intlajtlakol ixko yin tlaltikpak, ompa ilwikak in Dios noijki kijtos nik mach kipiaj intlajtlakol. </div>
<div class='p'>
<span class="verse" id="MT18_19">19&#160;</span>’Noijki namechilwia, tla omen de amejwan anmotlaliskej san se tlajtole ixko yin tlaltikpak para ankitlajtlaniskej itlaj ika tiotzajtzilistle, noPapan katlej kajki ilwikak amechmakas. 
<span class="verse" id="MT18_20">20&#160;</span>Porke kan mololoaj omen o noso eyin katlej nechneltokaj, Nej noijki ompa inwan nikaj. </div>
<div class='p'>
<span class="verse" id="MT18_21">21&#160;</span>Ijkuakón Pedro omijkuanij inawak Jesús iwan okitlajtlanij: </div>
<div class='p'>―Señor, ¿keski buelta niktlapojpolwis se nokni tla onechtoktij itlaj mach kuale? ¿Asta chikome buelta? </div>
<div class='p'>
<span class="verse" id="MT18_22">22&#160;</span>Jesús okinankilij: </div>
<div class='p'>―Mach nimitzilwia xiktlapojpolwi san chikome buelta, sino asta eyinpoale iwan majtlaktle de chikome buelta, in tej moneki nochipa xiktlapojpolwi. </div>
<div class='s'>Ejemplo de se tlakatl katlej mach okinekke otetlapojpolwij </div>
<div class='p'>
<span class="verse" id="MT18_23">23&#160;</span>’Por yonik, kan Dios tlanawatia yon ken se rey katlej okinekke kichiwas kuenta iwan itekipanojkawan. 
<span class="verse" id="MT18_24">24&#160;</span>Iwan nijkuak opéj kichiwa kuenta, okualwikilijkej se itekipanoj katlej okiwikiliaya miek miyones de tomin. 
<span class="verse" id="MT18_25">25&#160;</span>Komo itekipanoj mach okipiaya tomin para kikuepilis, ijkuakón in rey otlanawatij ma kinamakakan yon tlakatl iwan isiwa, iwan ipilwan, iwan nochi tlan kipia, para ika ma kitlaxtlawa tlan kitewikilia. 
<span class="verse" id="MT18_26">26&#160;</span>Ijkuakón itekipanoj omotlankuaketzke iyakapan rey iwan okitlatlawtij: “Señor, nimitztlatlawtia xinechonchia ok keski tonale iwan nimitzkuepilis nochi tlan nimitzwikilia.” 
<span class="verse" id="MT18_27">27&#160;</span>In rey okiknomatke, okitlapojpolwij de nochi tlan okiwikiliaya iwan okikajkaj ma wia. 
<span class="verse" id="MT18_28">28&#160;</span>Pero niman nijkuak in yon tlakatl okiske, okinamikke se ikompañero noijki tekipanoj de yen rey, katlej okiwikiliaya kanaj kexkich tomin. Okikechkitzkij iwan opéj kikechpatzka, iwan okilwij: “¡Xinechkuepili tlan tinechwikilia!” 
<span class="verse" id="MT18_29">29&#160;</span>Tonses ikompañero omotlankuaketzke iyakapan iwan okitlatlawtij, okilwij: “Nimitztlatlawtia xinechonchia ok keski tonale, iwan nimitzkuepilis nochi tlan nimitzwikilia.” 
<span class="verse" id="MT18_30">30&#160;</span>Pero yej mach okinekke kichias, sino yej okiwikak okitzakuato telpiloyan para ma kikuepili nochi tlan kiwikilia. 
<span class="verse" id="MT18_31">31&#160;</span>Nijkuak oksekimej itekipanojkawan in rey ijkón okitakej, sa tekitl omoyolkokojkej. Iwan oyajkej okilwitoj in rey nochi tlan okitakej otlapanok. 
<span class="verse" id="MT18_32">32&#160;</span>Ijkuakón in rey otlanawatij ma kinotzatij yon itekipanoj, iwan okilwij: “Tej mach tikuale tinotekipanoj. Nej onimitztlapojpolwij de nochi tlan otinechwikiliaya, porke otimotlatlawtij nonawak. 
<span class="verse" id="MT18_33">33&#160;</span>Tej noijki omonekia tikiknomatini mokompañero, ijkón ken nej onimitziknomatke.” 
<span class="verse" id="MT18_34">34&#160;</span>In rey sa tekitl okualanke, iwan otlanawatij ma kitlajyowiltikan asta kan ma kitlaxtlawa nochi tlan kitewikilia. </div>
<div class='p'>
<span class="verse" id="MT18_35">35&#160;</span>Satepan de ijkón okinmilwij, in Jesús okijtoj: </div>
<div class='p'>―NoPapan katlej kajki ilwikak, no ijkón kitoktis akin amo kinekis kitlapojpolwis se ikni ika nochi iyolo.  </div>
<div class='psalmlabel' id='MT19_0'> 19</div>
<div class='s'>Jesús otlamachtij mach se ma mosiwakawa </div>
<div class='r'>(Mr. 10:1-12; Lc. 16:18) </div>
<div class='p'>
<span class="verse" id="MT19_1">1&#160;</span>Nijkuak Jesús otlanke okijtoj yin tlajtole, ijkuakón okiske de estado de Galilea iwan oyáj itech estado de Judea, ik ne lado de yen weyatl Jordán ik ikisayan tonale. 
<span class="verse" id="MT19_2">2&#160;</span>Sa tekitl miekej tlakaj ikuitlapan oyajkej, iwan ompa okinpajtij in kokoxkej. </div>
<div class='p'>
<span class="verse" id="MT19_3">3&#160;</span>Ijkuakón sekimej fariseos omijkuanijkej inawak Jesús para kitlajtlakolmayawiskej, iwan okitlajtlanijkej: </div>
<div class='p'>―¿Kox kuale kajki in se tlakatl kikawas isiwa san ika itlaj tzikitzin? </div>
<div class='p'>
<span class="verse" id="MT19_4">4&#160;</span>Jesús okinnankilij: </div>
<div class='p'>―¿Amo ankileroaj in tiotlajkuilole kan kijta nijkuak in Dios opéj kichiwa in tlaltikpak, iwan ijkuakón noijki okinchij in tlakatl iwan siwatl? 
<span class="verse" id="MT19_5">5&#160;</span>Iwan noijki kijta in tiotlajkuilole: “Por yonik in tlakatl kikawas ipapan iwan imaman para mosetilis iwan isiwa, iwan de omen, mochiwas sa se tlakatl.” 
<span class="verse" id="MT19_6">6&#160;</span>Mach ok yeskej omen, sino sa se. Por yonik, katlej Dios yokinsetilij mach kipia de kinxeelos akaj tlakatl. </div>
<div class='p'>
<span class="verse" id="MT19_7">7&#160;</span>Tonses okitlajtlanijkej: </div>
<div class='p'>―¿Tlanik kiné, Moisés okitekawilij tla akaj tlakatl kineki mosiwakawas, moneki kimakas isiwa se amatl kan ma kijto nik mosiwakawa? </div>
<div class='p'>
<span class="verse" id="MT19_8">8&#160;</span>Jesús okinmilwij: </div>
<div class='p'>―Moisés okitekawilij se tlakatl ma mosiwakawa, porke mach itlaj ankinekij ankimomakaskej kuenta de tlan kuale. Pero achtoj mach ijkón oyeka. 
<span class="verse" id="MT19_9">9&#160;</span>Nej namechilwia, tla se tlakatl kikawa isiwa, iwan monamiktis iwan akaj oksé siwatl, kijtosneki iwan momekatia. Pero tla isiwa kichiwa tlajtlakole de momekatia iwan akaj tlakatl, tonses iokich welis kikawas in yon isiwa. Iwan tla akaj monamiktis iwan yon siwatl katlej yokikajkajkej, kijtosneki no iwan momekatia. </div>
<div class='p'>
<span class="verse" id="MT19_10">10&#160;</span>Ijkuakón imomachtijkawan okilwijkej: </div>
<div class='p'>―Tla melawak mach kuale se mokajkawas iwan isiwa, okachi kuale mach akaj ma monamikti. </div>
<div class='p'>
<span class="verse" id="MT19_11">11&#160;</span>Jesús okinmilwij: </div>
<div class='p'>―Mach nochtin welij kimomakaj kuenta yin tlajtole, sino sanwel nekatej katlej Dios kinpalewia ma kimomakakan kuenta. 
<span class="verse" id="MT19_12">12&#160;</span>Katej sekimej tlakaj katlej mach monamiktiaj porke desde intlakatilis otlakatkej mach welis kinpiaskej inkonewan. Sekimej mach monamiktiaj porke okintoktijkej amo ma welikan ma kinpiakan inkonewan. Iwan sekimej mach kinekij monamiktiskej porke kitemoaj kenik okachi kuale kitekipanoskej in Dios. Akin kinekis yetos iselti, ma yeto kiné iselti. </div>
<div class='s'>Jesús okintiochij in pilalaktin </div>
<div class='r'>(Mr. 10:13-16; Lc. 18:15-17) </div>
<div class='p'>
<span class="verse" id="MT19_13">13&#160;</span>Satepan okualinwikilijkej in Jesús sekimej pilalaktin, para inpan ma kintlali imawan, iwan para ma tiotzajtzi por yejwan. Pero imomachtijkawan opéj kinmajwaj katlej okualinwikayaj in pilalaktin. 
<span class="verse" id="MT19_14">14&#160;</span>Pero Jesús okinmilwij: </div>
<div class='p'>―Xikinkawakan in pilalaktin ma wikikan nonawak, amo xikintzatzakuilikan. Porke in tlakaj katlej yolyamankej ken pilalaktin, kalakiskej ilwikak kan Dios tlanawatia. </div>
<div class='p'>
<span class="verse" id="MT19_15">15&#160;</span>Jesús okintlalij imawan inpan pilalaktin, iwan satepan oyáj de ompa. </div>
<div class='s'>Se tlakatl katlej wel kimopialia omotlapowij iwan Jesús </div>
<div class='r'>(Mr. 10:17-31; Lc. 18:18-30) </div>
<div class='p'>
<span class="verse" id="MT19_16">16&#160;</span>Se tlakatl omijkuanij inawak Jesús iwan okitlajtlanij: </div>
<div class='p'>―Tlamachtij, tejwatzin wel tikuale tlakatl. ¿Tlan welis itlaj kuale nikchiwas para nikpias nemilistle katlej mach keman tlamis? </div>
<div class='p'>
<span class="verse" id="MT19_17">17&#160;</span>Jesús okilwij: </div>
<div class='p'>―¿Tlanik tinechilwia nikuale tlakatl? Mach onkaj oksé kuale tlakatl, sino san yen Dios. Pero tla tikneki tikalakis ilwikak, moneki xikintlakita itlanawatilwan in Dios. </div>
<div class='p'>
<span class="verse" id="MT19_18">18&#160;</span>Iwan tlakatl okilwij in Jesús: </div>
<div class='p'>―¿Katlij yejkej tlanawatiltin? </div>
<div class='p'>Iwan Jesús okilwij: </div>
<div class='p'>―Amo xitemikti, amo ximomekati, amo xitlachteki, amakaj xiktlajtoltlatlalili, 
<span class="verse" id="MT19_19">19&#160;</span>xikintlakita mopapan iwan momaman, iwan xiktlasojtla mokni ken tej timotlasojtla. </div>
<div class='p'>
<span class="verse" id="MT19_20">20&#160;</span>Iwan yon tlakatl okilwij: </div>
<div class='p'>―Nochi yon nikchijtiwitz desde nitzikitzin. ¿Tlan oksé nechpoloa nikchiwas? </div>
<div class='p'>
<span class="verse" id="MT19_21">21&#160;</span>Jesús okilwij: </div>
<div class='p'>―Tla tikneki tietos entero tikuale tlakatl, xiwia mochan iwan xiknamaka nochi tlan tikpia iwan tomin xikinmaka katlej pobrestin. Ijkón welis tikpias rikojyotl ompa ilwikak. Iwan ijkuakón kemaj xiwiki iwan xinemi nowan. </div>
<div class='p'>
<span class="verse" id="MT19_22">22&#160;</span>Pero in tlakatl nijkuak ijkón okikakke, oyáj omoyolkokojtiaj, porke sa tekitl okimopialiaya. </div>
<div class='p'>
<span class="verse" id="MT19_23">23&#160;</span>Ijkuakón Jesús okinmilwij imomachtijkawan: </div>
<div class='p'>―Ipan melajka namechilwia, nik sa tekitl owij para katlej kimopialiaj kalakiskej ilwikak kan Dios tlanawatia. 
<span class="verse" id="MT19_24">24&#160;</span>Oksemi namechilwia, ke okachi mach owij para se kameyo panos kan kuyontok in akuxaj ke para se katlej kimopialia kalakis kan Dios tlanawatia. </div>
<div class='p'>
<span class="verse" id="MT19_25">25&#160;</span>Imomachtijkawan sa otlajtlachixkej (omomajmawtijkej) nijkuak ijkón okikakej, iwan okimolwiayaj entre yejwan: </div>
<div class='p'>―¿Akin kiné welis momakixtis? </div>
<div class='p'>
<span class="verse" id="MT19_26">26&#160;</span>Jesús okintlatak, iwan okinmilwij: </div>
<div class='p'>―Yin tlamantle in tlakaj mach welij kichiwaj, pero Dios nochi weli kichiwa. </div>
<div class='p'>
<span class="verse" id="MT19_27">27&#160;</span>Tonses in Pedro okilwij: </div>
<div class='p'>―Señor, tejwan otikwalkajtejkej nochi tlan otikpiayaj porke tiknekij tiaskej mowan. ¿Tlan tikkajsiskej kiné? </div>
<div class='p'>
<span class="verse" id="MT19_28">28&#160;</span>Jesús okinankilij: </div>
<div class='p'>―Ipan melajka namechilwia, itech nekatej tonaltin nijkuak nochi moyankuilis, nijkuak Nej katlej onimochij nitlakatl nimotlalis itech nosiya katlej kipia weyi imawisotlanex, namejwan noijki katlej nowan anwalajkej anmotlaliskej noijki ipan majtlaktle iwan ome siyajtin, para ankinmixkomakaskej in majtlaktle iwan ome familias de Israel. 
<span class="verse" id="MT19_29">29&#160;</span>Iwan akinmej okiwalkajtejkej inkal, inmikniwan okichtin o noso siwamej, inpapan, inmaman, insiwa, inpilwan, o noso intlal, por Nej, kiresibiroskej sien buelta okachi de tlan okikajtejkej, iwan noijki Dios kinmakas nemilistle katlej mach keman tlamis. 
<span class="verse" id="MT19_30">30&#160;</span>Pero miekej yeskej salúltimo katlej axan katej achtoj, iwan yeskej achtoj katlej axan katej salúltimo.  </div>
<div class='psalmlabel' id='MT20_0'> 20</div>
<div class='s'>Ejemplo de sekimej tlapalewijkej </div>
<div class='p'>
<span class="verse" id="MT20_1">1&#160;</span>’Porke ompa ilwikak kan Dios tlanawatia yon ken se tlaltekowaj, katlej okiske kualkan okintemoto sekimej tlapalewijkej para kitekiskej uvas. 
<span class="verse" id="MT20_2">2&#160;</span>Iwan omokajkej kintlaxtlawis se denario tomin por se tonale. Iwan okintitlanke ma tekipanotij itlalaj. 
<span class="verse" id="MT20_3">3&#160;</span>Satepan in tlaltekowaj okiske kej las nuebe de kualkan, iwan okinmitak itech tiankistle oksekimej tlapalewijkej katlej omajxilijtokaj. 
<span class="verse" id="MT20_4">4&#160;</span>Iwan okinmilwij: “Xiwian namejwan noijki xitekipanotij notlalaj, iwan namechtlaxtlawis ijkón ken moneki ankitlaniskej.” Iwan yejwan oyajkej. 
<span class="verse" id="MT20_5">5&#160;</span>In tlaltekowaj oksemi okiske kej tlajko tonale, iwan noijki kej las tres de tiotlakke, okintemoto oksekimej tlapalewijkej. 
<span class="verse" id="MT20_6">6&#160;</span>Iwan kej las sinko de tiotlakke, oksemi oyáj itech tiankistle iwan okinmajsik oksekimej tlapalewijkej katlej omajxilijtokaj, iwan okinmilwij: “¿Tlanik nian antleyuilijkej iwan mach antekipanoaj?” 
<span class="verse" id="MT20_7">7&#160;</span>Yejwan okinankilijkej: “Porke mach akaj techtlakewa.” Ijkuakón in tlaltekowaj okinmilwij: “Namejwan xiwian noijki xitekipanotij notlalaj, iwan namechtlaxtlawis ijkón ken moneki ankitlaniskej.” 
<span class="verse" id="MT20_8">8&#160;</span>Nijkuak otleyuak, in tlaltekowaj okilwij itekipanoj katlej kita in tekitl: “Xikinnotza in tlapalewijkej iwan xikintlaxtlawi, achtoj xikintlaxtlawi katlej okalakej satepan, iwan satepan xikintlaxtlawi katlej achtoj okalakej.” 
<span class="verse" id="MT20_9">9&#160;</span>Tonses oejkokej in tlapalewijkej katlej okalakej kej las sinko de tiotlakke, iwan kada se de yejwan okitlaxtlawijkej se denario tomin. 
<span class="verse" id="MT20_10">10&#160;</span>Iwan nijkuak okintokaroto kintlaxtlawiskej in tekipanojkej katlej achtoj okalakej, okiyejyekojkej kintlaxtlawianij okachi. Pero noijki okintlaxtlawijkej kada se de yejwan se denario tomin. 
<span class="verse" id="MT20_11">11&#160;</span>Pero nijkuak okintlaxtlawijkej, opéj kixnamikij in tlaltekowaj, 
<span class="verse" id="MT20_12">12&#160;</span>iwan okilwijkej: “Nekatej katlej okalakej satepan otekipanojkej san se ora, iwan otikintlaxtlawij no ken tejwan.” 
<span class="verse" id="MT20_13">13&#160;</span>Pero in tlaltekowaj okinankilij se de yejwan: “Amigo, mach nimitztoktia itlaj tlan amo kuale. ¿Amo otimokajkej ke nimitztlaxtlawis se denario tomin por tinechpalewis? 
<span class="verse" id="MT20_14">14&#160;</span>Xikitzki motlaxtlawil iwan xiwia. Nej nikneki nikmakas katlej okalakke satepan noijki ken tej onimitzmakak. 
<span class="verse" id="MT20_15">15&#160;</span>¿Amo welis nikchiwas san tlan nej niknekis ika notomin? ¿O noso timoxikoa por wel nikuale tlakatl?” </div>
<div class='p'>
<span class="verse" id="MT20_16">16&#160;</span>’Ijkón kiné, miekej katlej axan katej salúltimo, yeskej achtoj. Iwan katlej axan katej achtoj, yeskej salúltimo. Porke Dios kinnotza miekej tlakaj pero san sekimej kinpejpena para ma yekan iaxkawan. </div>
<div class='s'>Jesús okitematiltij de imikilis ya eyi buelta </div>
<div class='r'>(Mr. 10:32-34; Lc. 18:31-34) </div>
<div class='p'>
<span class="verse" id="MT20_17">17&#160;</span>Nijkuak Jesús yoyaya para Jerusalén, okinwikak ik se lado in majtlaktle iwan ome imomachtijkawan iwan okinmilwij: </div>
<div class='p'>
<span class="verse" id="MT20_18">18&#160;</span>―Axan tejwan tiawij Jerusalén. Iwan Nej katlej onimochij nitlakatl nechtemaktiskej (nechtemaktiliskej) inmak in tlayekankej tiopixkej iwan inmak in tlamachtijkej de itlanawatil in Moisés. Iwan yejwan nechtlajtlakoltiskej para ma nechmiktikan. 
<span class="verse" id="MT20_19">19&#160;</span>Nechtemaktiskej inmak in tlakaj katlej mach judiojtin para ma nechpijpinatikan, para ma nechwitekikan iwan para ma nechmajmasoltikan itech krus. Pero ipan eyi tonale nimoyolkuis (nimoyolitis). </div>
<div class='s'>Jacobo iwan Juan iwan inmaman okitlajtlankej se favor </div>
<div class='r'>(Mr. 10:35-45) </div>
<div class='p'>
<span class="verse" id="MT20_20">20&#160;</span>Ijkuakón isiwa in Zebedeo, omijkuanij inawak Jesús inwan omen itelpokawan, omotlankuaketzke iyakapan para kitlajtlanilis se favor. 
<span class="verse" id="MT20_21">21&#160;</span>Jesús okilwij: </div>
<div class='p'>―¿Tlan tikneki? </div>
<div class='p'>In tenan okijtoj: </div>
<div class='p'>―Nimitztlatlawtia xitlanawati ma motlalikan in yinmej notelpokawan, se ik moyekma iwan oksé ik moopochma, nijkuak tejwatzin pewas titlanawatis. </div>
<div class='p'>
<span class="verse" id="MT20_22">22&#160;</span>Pero Jesús okinankilij: </div>
<div class='p'>―Namejwan mach ankimatij tlan ankitlajtlanij. </div>
<div class='p'>Jesús okintlajtlanij itelpokawan in yon tenan: </div>
<div class='p'>―¿Kox welis namejwan ankixikoskej anpanoskej ken tlan Nej nipanos? ¿Kox welis anmokuateekiskej ika tekokojkayotl katlej ika nimokuateekis? </div>
<div class='p'>Iwan yejwan okijtojkej: </div>
<div class='p'>―Tiweliskej. </div>
<div class='p'>
<span class="verse" id="MT20_23">23&#160;</span>Jesús okinmilwij: </div>
<div class='p'>―Ipan melajka, namejwan anpanoskej ken Nej nipanos, iwan anmokuateekiskej ika tekokojkayotl katlej ika nimokuateekis. Pero tla anmotlaliskej ik noyekma o noso ik noopochma, mach Nej nikijtos, sino noPapan kintlalis ompa katlej Yej yokinpejpenke. </div>
<div class='p'>
<span class="verse" id="MT20_24">24&#160;</span>In oksekimej majtlaktin momachtijkej nijkuak ijkón okikakej, okualankej innawak in yonmej omen iknimej. 
<span class="verse" id="MT20_25">25&#160;</span>Pero Jesús okinnotzke, iwan okinmilwij: </div>
<div class='p'>―Namejwan kuale ankimatij ke akinmej mochiwaj gobiernojtin de se país, tlanawatiaj ika miek tlanawatile. Iwan tlakaj katlej okachi weyikistokej (weyititokej), yejwan okachi tlanawatiaj chikawak itech se pueblo. 
<span class="verse" id="MT20_26">26&#160;</span>Pero namejwan mach ijkón xiekan, sino tla se de amejwan kineki weyikistos, kipia por kintekichiwilis in oksekimej. 
<span class="verse" id="MT20_27">27&#160;</span>Iwan akin kineki tlayekantos de yen namejwan, kipia por kintekichiwilis nochtin in oksekimej, 
<span class="verse" id="MT20_28">28&#160;</span>ijkón ken Nej katlej onimochij nitlakatl mach oniwalaj para ma nechpalewikan, sino Nej oniwalaj para nitlapalewis iwan para niktemakas nonemilis, iwan ijkón niktlaxtlawas para nikinmakixtis miekej de intlajtlakol. </div>
<div class='s'>Jesús okintlachialtij omen tlakaj katlej mach otlachiayaj </div>
<div class='r'>(Mr. 10:46-52; Lc. 18:35-43) </div>
<div class='p'>
<span class="verse" id="MT20_29">29&#160;</span>Nijkuak yejwan yokistiayaj de itech weyikan de Jericó, miekej tlakaj oyajkej ikuitlapan Jesús. 
<span class="verse" id="MT20_30">30&#160;</span>Omen tlakaj katlej mach tlachiaj oewatokaj ipan ojtle, iwan nijkuak okikakej nik in Jesús opanoaya ik ompa, otzajtzikej chikawak okijtojkej: </div>
<div class='p'>―Señor, iKone in David, xitechiknomati. </div>
<div class='p'>
<span class="verse" id="MT20_31">31&#160;</span>In tlakaj okinmajwakej para ayakmo ma tzajtzikan, pero yejwan okachi otzajtzikej chikawak: </div>
<div class='p'>―Señor, iKone in David, xitechiknomati. </div>
<div class='p'>
<span class="verse" id="MT20_32">32&#160;</span>Ijkuakón Jesús omoketzke, okinnotzke in omen tlakaj katlej mach tlachiaj, iwan okintlajtlanij: </div>
<div class='p'>―¿Tlan ankinekij ma namechtokti? </div>
<div class='p'>
<span class="verse" id="MT20_33">33&#160;</span>Tonses yejwan okilwijkej: </div>
<div class='p'>―Señor, tiknekij titlachiaskej. </div>
<div class='p'>
<span class="verse" id="MT20_34">34&#160;</span>Jesús okinmiknomatke, okintlalij imawan ipan inmixtololowan, iwan san niman ijkuakón ya kuale otlachixkej, iwan oyajkej iwan Jesús.  </div>
<div class='psalmlabel' id='MT21_0'> 21</div>
<div class='s'>Jesús okalakke itech weyikan de Jerusalén </div>
<div class='r'>(Mr. 11:1-11; Lc. 19:28-40; Jn. 12:12-19) </div>
<div class='p'>
<span class="verse" id="MT21_1">1&#160;</span>Nijkuak oajsitoj itech pueblo de Betfagé, inakastlan Olivostepetl mach ok wejkatzin de Jerusalén, ijkuakón Jesús okintitlanke omen imomachtijkawan 
<span class="verse" id="MT21_2">2&#160;</span>iwan okinmilwij: </div>
<div class='p'>―Xiwian itech nekáj pueblo katlej kajki tlayakapan. Ompa ankajsitiwej se burra ilpitok iwan ikone. Xikintotomakan iwan xinechinwalwikilikan. 
<span class="verse" id="MT21_3">3&#160;</span>Iwan tla akaj itlaj amechilwis, xikilwikan nik in Señor kinneki, iwan san niman amechinkawiliki. </div>
<div class='p'>
<span class="verse" id="MT21_4">4&#160;</span>Ijkón otlapanok para ma mochiwa tlan okijtoj in profeta: </div>
<div class='q'>
<span class="verse" id="MT21_5">5&#160;</span>Xikinmilwikan in tlakaj de Sión: </div>
<div class='q'>“Xikita, moRey walmuika monawak, </div>
<div class='q'>pasensiatzin, yetiwitz ipan se burrajtzin, </div>
<div class='q'>ipan ikone in burra katlej tlamama.” </div>
<div class='p'>
<span class="verse" id="MT21_6">6&#160;</span>Ijkuakón imomachtijkawan oyajkej iwan okichijkej ijkón ken Jesús okinmilwij. 
<span class="verse" id="MT21_7">7&#160;</span>Okualwikakej in burra iwan ikonetzin, iwan okinkentilijkej intlakenwan inpan iwan Jesús otlejkok ipan burra. 
<span class="verse" id="MT21_8">8&#160;</span>Iwan tlakaj, sa tekitl miekej oyekaj, okinsojsojkej intlakenwan ipan ojtle, iwan oksekimej okisojsojkej ixiwyo in kuanmej. 
<span class="verse" id="MT21_9">9&#160;</span>In tlakaj katlej oyayaj tlayakapan iwan katlej oyayaj tlakuitlapan, otzajtziaj okijtoayaj: </div>
<div class='p'>―¡Hosana! ¡Oejkok iKone in rey David! ¡Ma Dios kitiochiwa katlej okiwaltitlanke para tlanawatis! ¡Hosana! ¡Ma weyijkatlalito in toTajtzin Dios katlej kajki ilwikak! </div>
<div class='p'>
<span class="verse" id="MT21_10">10&#160;</span>Nijkuak Jesús okalakke itech weyikan de Jerusalén, nochtin oyomonkej iwan otlajtlaniaj: </div>
<div class='p'>―¿Akin yin tlakatl? </div>
<div class='p'>
<span class="verse" id="MT21_11">11&#160;</span>Iwan tlakaj okijtoayaj: </div>
<div class='p'>―Yin yen Jesús, in profeta de pueblo de Nazaret, de estado de Galilea. </div>
<div class='s'>Jesús okinkixtij in tlanamakakej de ijtik in weyi tiopan </div>
<div class='r'>(Mr. 11:15-19; Lc. 19:45-48; Jn. 2:13-22) </div>
<div class='p'>
<span class="verse" id="MT21_12">12&#160;</span>Satepan Jesús okalakke ijtik weyi tiopan de Dios, iwan okinkixtij nochtin katlej ompa otlanamakatokaj iwan otlakojtokaj. Okintlatlamochilij inmesajwan in tominpatlakej, iwan okintlatlamochilij insiyajwan in palomasnamakakej. 
<span class="verse" id="MT21_13">13&#160;</span>Iwan okinmilwij: </div>
<div class='p'>―Itech tiotlajkuilole kijta: “Nokal kinotzaskej kale de tiotzajtzilistle”, pero namejwan ya ankikuepkej se kale de ichtekej. </div>
<div class='p'>
<span class="verse" id="MT21_14">14&#160;</span>Ompa ijtik in weyi tiopan omijkuanijkej inawak Jesús sekimej tlakaj katlej mach tlachiaj iwan sekimej koxomej, iwan Jesús okinpajtij. 
<span class="verse" id="MT21_15">15&#160;</span>Pero in tlayekankej tiopixkej iwan tlamachtijkej de itlanawatil in Moisés, sa tekitl okualankej nijkuak okitakej in milagrostin katlej Jesús okinchiwaya, iwan nijkuak okinkakej kenik in pilalaktin otzajtziaj chikawak ijtik in weyi tiopan, nijkuak okijtoayaj: “¡Hosana! ¡Oejkok iKone in David!” 
<span class="verse" id="MT21_16">16&#160;</span>Ijkuakón okilwijkej in Jesús: </div>
<div class='p'>―¿Tikkaki tlan kijtaj in yinmej pilalaktin? </div>
<div class='p'>Iwan Jesús okinnankilij: </div>
<div class='p'>―Aján, nikinkaki. ¿Amo semi ankileroaj in tiotlajkuilole kan tlapoa de yon tlajtole? Kan kijta: </div>
<div class='q'>Otikchij ke in pilalaktin iwan konemej katlej ok chiichij, </div>
<div class='q'>ma mitztlakuikilikan ika melajka kuale weyikixtilistle. </div>
<div class='p'>
<span class="verse" id="MT21_17">17&#160;</span>Ijkuakón Yej okinkajtej, okiske de itech yon weyikan, iwan oyáj itech pueblo de Betania iwan ompa omokaj yon yuak. </div>
<div class='s'>Jesús okajwak in igoskuawitl </div>
<div class='r'>(Mr. 11:12-14, 20-26) </div>
<div class='p'>
<span class="verse" id="MT21_18">18&#160;</span>In kualkan, nijkuak Jesús yomokuepaya para Jerusalén, otiojsij. 
<span class="verse" id="MT21_19">19&#160;</span>Okitak ipan ojtle se igoskuawitl, omijkuanij kan oyeka yon kuawitl, pero mach itlaj igos okajsik, sino okipiaya san puro ixiwyo. Ijkuakón, Jesús okilwij in igoskuawitl: </div>
<div class='p'>―Mach ok semi xitlaki. </div>
<div class='p'>Iwan san niman ijkuakón in igoskuawitl owakke. 
<span class="verse" id="MT21_20">20&#160;</span>Nijkuak imomachtijkawan ijkón okitakej, sa otlajtlachixkej (omomajmawtijkej) iwan okitlajtlanijkej in Jesús: </div>
<div class='p'>―¿Kenik in igoskuawitl owakke san niman? </div>
<div class='p'>
<span class="verse" id="MT21_21">21&#160;</span>Jesús okinnankilij: </div>
<div class='p'>―Ipan melajka namechilwia, tla ankipiaj tlaneltokalistle iwan amo anmoijtitlapowiskej, amo san yen igoskuawitl welis ankiwatzaskej, sino asta welis ankilwiskej yin tepetl: “Ximijkuani de nian iwan ximotlamotla ijtik atl”, iwan ijkón tlapanos. 
<span class="verse" id="MT21_22">22&#160;</span>Tla amejwan ankineltokaj nik in Dios amechmakas nochi tlan ankitlajtlaniliskej, tonses xikmatikan nik in Dios melawak amechmakas nijkuak anmotiotzajtziliskej. </div>
<div class='s'>Jesús okitlajtlanijkej akin okimakak tlanawatijkayotl </div>
<div class='r'>(Mr. 11:27-33; Lc. 20:1-8) </div>
<div class='p'>
<span class="verse" id="MT21_23">23&#160;</span>Iwan ijkuakón Jesús okalakke ijtik in weyi tiopan, iwan mientras otlamachtijtoka, ijkuakón omijkuanijkej inawak in tlayekankej tiopixkej iwan tlayekankej tetajtzitzintin judiojtin, iwan okitlajtlanijkej: </div>
<div class='p'>―¿Ika tlan tlanawatijkayotl tikchiwa nochi yin tlamantle tlan tikchijtinemi? ¿Akin omitzmakak yon tlanawatijkayotl? </div>
<div class='p'>
<span class="verse" id="MT21_24">24&#160;</span>Jesús okinnankilij: </div>
<div class='p'>―Nej noijki namechtlajtlanis se tlajtole, tla namejwan annechnankiliskej, tonses Nej noijki namechilwis ika tlan tlanawatijkayotl nikchiwa. 
<span class="verse" id="MT21_25">25&#160;</span>¿Akin okinawatij in Juan ma tlakuateeki? ¿Yen Dios okinawatij, o noso yen tlakaj okinawatijkej? </div>
<div class='p'>Iwan opéj kimolwiaj entre yejwan, okijtoayaj: </div>
<div class='p'>―Tla tikijtoskej yen Dios okinawatij, techilwis: “¿Tlanik mach ankineltokakej?” 
<span class="verse" id="MT21_26">26&#160;</span>Iwan tla tikilwiskej ke okinawatijkej in tlakaj, kualaniskej nochtin. Tejwan tikinmiimakasij in tlakaj porke nochtin kimatij nik in Juan oyeka profeta. </div>
<div class='p'>
<span class="verse" id="MT21_27">27&#160;</span>Tonses okinankilijkej in Jesús: </div>
<div class='p'>―Mach tikmatij akin okinawatij. </div>
<div class='p'>Ijkuakón Jesús noijki okinmilwij: </div>
<div class='p'>―Pues Nej noijki mach namechilwis ika tlan tlanawatijkayotl nikchiwa. </div>
<div class='s'>Ejemplo de se tlakatl iwan omen itelpokawan </div>
<div class='p'>
<span class="verse" id="MT21_28">28&#160;</span>Jesús okinmilwij: </div>
<div class='p'>―¿Kenamij ankiyejyekoaj yin ejemplo? Se tlakatl okinpiaya omen itelpokawan. Omijkuanij inawak se, iwan okilwij: “Nokone, xiwia xitekipanoti axan itech nouvasyoj.” 
<span class="verse" id="MT21_29">29&#160;</span>Itelpoch okinankilij: “Mach nias.” Pero satepan okipatlak itlayejyekol iwan oyáj otekipanoto. 
<span class="verse" id="MT21_30">30&#160;</span>In tetaj omijkuanij inawak oksé itelpoch, iwan noijki okilwij ma wia ma tekipanoti itech iuvasyoj, iwan itelpoch okinankilij: “Kuale kajki, nias.” Pero mach oyáj. 
<span class="verse" id="MT21_31">31&#160;</span>¿Katlij yen de yonmej omen okichij tlan okinekia in tetaj? </div>
<div class='p'>Yejwan okijtojkej: </div>
<div class='p'>―Yen katlej achtoj okinawatij. </div>
<div class='p'>Tonses in Jesús okinmilwij: </div>
<div class='p'>―Ipan melajka namechilwia, ke katlej tlakobraroaj ika impuestos iwan siwamej momekatijkej, yejwan achtoj kalakiskej kan Dios tlanawatia iwan namejwan satepan. 
<span class="verse" id="MT21_32">32&#160;</span>Porke Juan owalaj oamechmatiltiko kenik welis anmoyolkuepaskej inawak Dios, iwan namejwan mach ankineltokakej. Pero katlej tlakobraroaj ika impuestos iwan siwamej momekatijkej, yejwan okineltokakej. Pero namejwan maski ankitakej nik in yejwan omoyolkuepkej, namejwan mach anmoyolkuepkej iwan nion mach ankineltokakej tlan oamechilwij in Juan. </div>
<div class='s'>In tlatookakej mach kualtin </div>
<div class='r'>(Mr. 12:1-12; Lc. 20:9-19) </div>
<div class='p'>
<span class="verse" id="MT21_33">33&#160;</span>’Xikkakikan yin oksé ejemplo: Oyeka se tetaj katlej ouvastookak. Okikorraltij ika kuawitl. Okichij se tanke para ompa kipatzkas uvas, iwan okichij se torre wejkapan para ipan tlejkos para kimonekuitlawis iuvasyoj. </div>
<div class='p'>’Satepan okinkajtewilij sekimej tekipanojkej para ma kimonekuitlawikan iwan satepan kimokawiskej tlaatlajko de tlan kisas, iwan yej oyáj wejka itech oksé país. 
<span class="verse" id="MT21_34">34&#160;</span>Nijkuak oajsik in tonale para uvastekiskej, ijkuakón okintitlanke sekimej itekipanojkawan para ma kikuitij tlan kitokaroa. 
<span class="verse" id="MT21_35">35&#160;</span>Pero in tekipanojkej okinkitzkijkej iwan okinmagakej itekipanojkawan in tlaltekowaj. In se okimagakej, in se okimiktijkej, iwan oksekimej okinmojmotlakej ika tetl. 
<span class="verse" id="MT21_36">36&#160;</span>In tlaltekowaj oksemi okintitlanke oksekimej itekipanojkawan, okachi miekej ke achtoj. Pero in tekipanojkej no ijkón okintoktijkej ken katlej achtoj okintitlanke. </div>
<div class='p'>
<span class="verse" id="MT21_37">37&#160;</span>’Salúltimo okititlanke ikone, iwan okimolwij: “Kitlakitaskej in nokone.” 
<span class="verse" id="MT21_38">38&#160;</span>Pero nijkuak okitakej ikone, in tekipanojkej okimolwijkej entre yejwan: “Yin ikone yen kimokawis in tlale. Ma tikmiktikan, iwan tejwan tikmoaxkatiskej itlal.” 
<span class="verse" id="MT21_39">39&#160;</span>Ijkuakón kiné, okikitzkijkej, okikixtijkej de itech yon uvasyoj, iwan okimiktijkej. </div>
<div class='p'>
<span class="verse" id="MT21_40">40&#160;</span>’Nijkuak witz in tlaltekowaj de yon uvasyoj, ¿tlan kintoktis in yonmej tekipanojkej katlej okinkajtewilij iuvasyoj? </div>
<div class='p'>
<span class="verse" id="MT21_41">41&#160;</span>Okilwijkej: </div>
<div class='p'>―Kinmiktis in yonmej tekipanojkej mach kualtin, iwan mach kinmiknomatis. Iwan satepan kinmaktilis iuvasyoj oksekimej tekipanojkej, katlej kimakaskej tlan kitokaros nijkuak ajsis tonale. </div>
<div class='p'>
<span class="verse" id="MT21_42">42&#160;</span>Tonses Jesús okintlajtlanij: </div>
<div class='p'>―¿Amo semi ankileroaj in tiotlajkuilole? In tiotlajkuilole ijkín kijta: </div>
<div class='q'>In tetl katlej in kalchijkej mach okixitakej, </div>
<div class='q'>omochij yen tetl katlej okachi kichikajtok in kale. </div>
<div class='q'>Yin tetl owalaj de yen toSeñor iwan tejwan tikmotetzawiaj. </div>
<div class='m'>
<span class="verse" id="MT21_43">43&#160;</span>Por yonik namechilwia, nik namejwan mach ok amechtokaros anyeskej kan Dios tlanawatia, sino kintokaros in tlakaj katlej kitemakaskej in tlakilotl katlej Dios kineki. 
<span class="verse" id="MT21_44">44&#160;</span>Iwan akin wetzis ipan yon tetl, kipojpostekis. Iwan tla yon tetl wetzis ipan akaj, sa tekitl kikuejkuechos. </div>
<div class='p'>
<span class="verse" id="MT21_45">45&#160;</span>Nijkuak in tlayekankej tiopixkej iwan fariseos okinkakej yonmej ejemplos katlej Jesús okinmijtoj, okimomakakej kuenta nik yejwan okimilwijtoka. 
<span class="verse" id="MT21_46">46&#160;</span>Ijkuakón okinekiaj kikitzkianij in Jesús, pero okinmiimakaskej in tlakaj, porke in tlakaj okineltokayaj nik in Jesús Yej se profeta.  </div>
<div class='psalmlabel' id='MT22_0'> 22</div>
<div class='s'>Ejemplo de kan monamiktiaj </div>
<div class='p'>
<span class="verse" id="MT22_1">1&#160;</span>Jesús oksemi opéj kintlapowia ika ejemplos, okinmilwij: </div>
<div class='p'>
<span class="verse" id="MT22_2">2&#160;</span>―Kan Dios tlanawatia yon ken se rey katlej okichij se ilwitl nijkuak okinamiktij itelpoch. 
<span class="verse" id="MT22_3">3&#160;</span>In rey okintitlanke itekipanojkawan ma kinnotzatij iinbitadoswan, pero iinbitadoswan mach okinekej oyajkej. 
<span class="verse" id="MT22_4">4&#160;</span>In rey oksemi okintitlanke oksekimej itekipanojkawan, okinmilwij: “Xikinmilwikan noinbitadoswan, in tlakuale yokualtik. Notorojwan iwan noyolkawan katlej tojtomawakej yonikinmiktij, iwan nochi ya tlayektlalitok. Ma wikikan ilwitl.” 
<span class="verse" id="MT22_5">5&#160;</span>Pero iinbitadoswan mach okichijkej kuenta. Se oyáj otekipanoto itlalaj, se oyáj otlasemanato, 
<span class="verse" id="MT22_6">6&#160;</span>iwan oksekimej okinkitzkijkej itekipanojkawan in rey, okinmagakej iwan okinmiktijkej. 
<span class="verse" id="MT22_7">7&#160;</span>Ijkuakón in rey sa tekitl okualanke, iwan okintitlanke isoldadojwan para ma kinmiktitij katlej otemiktijkej iwan para ma kinchichinilikan inpueblo. 
<span class="verse" id="MT22_8">8&#160;</span>Tonses okinmilwij itekipanojkawan: “In tlakuale yokualtik para yen ilwitl, pero nochtin katlej onikinminbitaroj mach okintokaroaya para witzej porke mach kualtin. 
<span class="verse" id="MT22_9">9&#160;</span>Xiwian ipan ojtle iwan xikinminbitarokan nochtin akinmej ankinmajsiskej, ma wikikan nian itech ilwitl kan monamiktiaj.” 
<span class="verse" id="MT22_10">10&#160;</span>Ijkuakón itekipanojkawan in rey oyajkej ipan ojtle iwan okinmololojkej nochtin katlej okinmajsikej, katlej mach kualtin iwan katlej kualtin. Iwan ijkón in kalijtik otenke de tlakaj itech yon ilwitl kan monamiktiaj. </div>
<div class='p'>
<span class="verse" id="MT22_11">11&#160;</span>’Ijkuakón in rey okalakke kalijtik para kinmitas katlej inbitadostin, okitak ompa oyeka se tlakatl katlej mach omotzotzoltij ken omonekia motzotzoltiani para yon ilwitl kan monamiktiaj. 
<span class="verse" id="MT22_12">12&#160;</span>Iwan rey okitlajtlanij: “Amigo, ¿kenik otikalakke nian iwan mach otimotzotzoltij ken moneki para tietos itech yin ilwitl kan monamiktiaj?” Pero in tlakatl mach okinankilij. 
<span class="verse" id="MT22_13">13&#160;</span>Tonses in rey okinmilwij katlej otlaserbirojtokaj: “Xikijilpikan itech ikxiwan iwan itech imawan, iwan xiktlamotlakan kalan ijtik tlatleyualotl, kan chokas iwan motlanteteyitzas.” </div>
<div class='p'>
<span class="verse" id="MT22_14">14&#160;</span>’Porke Dios kinnotza miekej tlakaj pero san sekimej kinpejpena para ma yekan iaxkawan. </div>
<div class='s'>Kox se kitlaxtlawas impuestos para César </div>
<div class='r'>(Mr. 12:13-17; Lc. 20:19-26) </div>
<div class='p'>
<span class="verse" id="MT22_15">15&#160;</span>Ijkuakón in fariseos oyajkej, iwan omotlatlalwijkej kenik kimayawiskej in Jesús ika itlaj tlajtole para ika kitilwiskej. 
<span class="verse" id="MT22_16">16&#160;</span>In fariseos okintitlankej sekimej intekipanojkawan iwan sekimej itekipanojkawan in Herodes, para ma kitlajtlaniitij in Jesús: </div>
<div class='p'>―Tlamachtij, tikmatij nik tejwatzin tikijta tlan melawak, iwan titlamachtia ipan melajka kenik se nemis ken Dios kineki, iwan mach timotekawilia akaj ma mitzkajkayawa, porke mach tikita akin tejwan kox tirikojtin o noso tipobrestin. 
<span class="verse" id="MT22_17">17&#160;</span>Xitechilwi kiné, kenamij tikyejyekoa: ¿Kox kuale se kitlaxtlawas impuestos para César o noso amo? </div>
<div class='p'>
<span class="verse" id="MT22_18">18&#160;</span>Pero Jesús okimatia nik mach kuale tlan yejwan okiyejyekoayaj, iwan okinmilwij: </div>
<div class='p'>―¿Tlanik ankinekij annechmayawiskej ika itlaj tlajtole? Namejwan san anteixkajkayajkej. 
<span class="verse" id="MT22_19">19&#160;</span>Xinechititikan se tomin katlej ika motlaxtlawa impuesto. </div>
<div class='p'>Yejwan okimakakej se denario tomin. 
<span class="verse" id="MT22_20">20&#160;</span>Ijkuakón Jesús okintlajtlanij: </div>
<div class='p'>―¿De akin ixko in yin iwan de akin itoka katlej nian ijkuilitok? </div>
<div class='p'>
<span class="verse" id="MT22_21">21&#160;</span>Okinankilijkej: </div>
<div class='p'>―De César. </div>
<div class='p'>Iwan Jesús okinmilwij: </div>
<div class='p'>―Xikmakakan in César tlan de yen César, iwan xikmakakan Dios tlan de yen Dios. </div>
<div class='p'>
<span class="verse" id="MT22_22">22&#160;</span>Nijkuak ijkón okikakej, sa otlajtlachixkej (omomajmawtijkej). Satepan okikajtejkej iwan oyajkej. </div>
<div class='s'>Okitlajtlanijkej in Jesús kox moyolkuiskej in mikkamej </div>
<div class='r'>(Mr. 12:18-27; Lc. 20:27-40) </div>
<div class='p'>
<span class="verse" id="MT22_23">23&#160;</span>Itech yon tonale noijki, in saduceos omijkuanijkej inawak Jesús, katlej kijtaj mach melawak moyolkuiskej (moyolitiskej) in mikkamej. Iwan okitlajtlanijkej: </div>
<div class='p'>
<span class="verse" id="MT22_24">24&#160;</span>―Tlamachtij, Moisés okijtoj tla se tlakatl yomonamiktij iwan miki iwan mach okinpixke ipilwan, in ikni in yon difunto kipia de monamiktis iwan viuda para kinpialis ipilwan in ikni in difunto. 
<span class="verse" id="MT22_25">25&#160;</span>Ijkón kiné, nian entre tejwan oyekaj chikomen iknimej. In tetiachka achtoj omonamiktij, iwan omikke. Komo amo okinpixke ipilwan, okajtej isiwa para ikni. 
<span class="verse" id="MT22_26">26&#160;</span>No ijkón omochij ikni katlej kiwaltoka, iwan satepan no ijkón omochij in oksé katlej kiwaltoka, iwan ijkón omochijkej san ken nochtin chikomen iknimej. 
<span class="verse" id="MT22_27">27&#160;</span>Iwan satepan de omijmikkej nochtin iknimej noijki omikke in siwatl. 
<span class="verse" id="MT22_28">28&#160;</span>Tonses, itech nekáj tonale nijkuak moyolkuiskej (moyolitiskej) in mikkamej, ¿katlij yej de nochtin yonmej chikomen iknimej yetos isiwa? Porke nochtin omonamiktijkej iwan yon siwatl. </div>
<div class='p'>
<span class="verse" id="MT22_29">29&#160;</span>Jesús okinnankilij: </div>
<div class='p'>―Namejwan mach ompa tlan ankijtaj, porke mach ankimomakaj kuenta in tiotlajkuilole nion mach ankimomakaj kuenta de ipoder in Dios. 
<span class="verse" id="MT22_30">30&#160;</span>Porke nijkuak moyolkuiskej (moyolitiskej) in mikkamej, in tlakaj iwan siwamej mach monamiktiskej, sino yeskej kej angelestin de Dios ompa ilwikak. 
<span class="verse" id="MT22_31">31&#160;</span>Pero ken ya timotlapowijtokej de yen mikkamej moyolkuiskej, ¿amo ankileroaj tlan Dios oamechilwij? Porke okijtoj: 
<span class="verse" id="MT22_32">32&#160;</span>“Nej niDios de Abraham, de Isaac iwan de Jacob.” In Dios mach Dios de mikkamej, sino de katlej yolitokej. </div>
<div class='p'>
<span class="verse" id="MT22_33">33&#160;</span>In tlakaj nijkuak ijkón okikakej, sa otlajtlachixkej (omomajmawtijkej) por yen itlamachtil in Jesús. </div>
<div class='s'>Itlanawatil in toTajtzin Dios katlej okachi kuale </div>
<div class='r'>(Mr. 12:28-34) </div>
<div class='p'>
<span class="verse" id="MT22_34">34&#160;</span>Nijkuak in fariseos okimatkej nik in Jesús okinkamatzakke in saduceos, ijkuakón yejwan omololojkej inawak Jesús. 
<span class="verse" id="MT22_35">35&#160;</span>Iwan se de yejwan katlej tlamachtij itech tlanawatile de Moisés, okitlajtlanij para kitlajtlakolmayawis: </div>
<div class='p'>
<span class="verse" id="MT22_36">36&#160;</span>―Tlamachtij, ¿katlij yen tlanawatile okachi weyi de nochtin in tlanawatiltin? </div>
<div class='p'>
<span class="verse" id="MT22_37">37&#160;</span>Jesús okilwij: </div>
<div class='p'>―“Xiktlasojtla in Señor moDios ika nochi moyolo, ika nochi moanima, iwan ika nochi motlalnamikilis.” 
<span class="verse" id="MT22_38">38&#160;</span>Yen yin tlanawatile okachi weyi iwan yen tlayekantok. 
<span class="verse" id="MT22_39">39&#160;</span>Iwan onkaj oksé tlanawatile, ikniyo: “Xiktlasojtla mokni ken tej timotlasojtla.” 
<span class="verse" id="MT22_40">40&#160;</span>Yinmej omen tlanawatiltin kijtosneki yen nochi tlan kijta itlanawatil in Moisés iwan nochi tlan kijta intlamachtil in profetajtin. </div>
<div class='s'>¿De akin iKone in Cristo? </div>
<div class='r'>(Mr. 12:35-37; Lc. 20:41-44) </div>
<div class='p'>
<span class="verse" id="MT22_41">41&#160;</span>Iwan mientras ok oololitokaj in fariseos, Jesús okintlajtlanij, 
<span class="verse" id="MT22_42">42&#160;</span>okinmilwij: </div>
<div class='p'>―¿Tlan ankiyejyekoaj namejwan de yen Cristo? ¿De akin iKone? </div>
<div class='p'>Yejwan okilwijkej: </div>
<div class='p'>―De yen rey David. </div>
<div class='p'>
<span class="verse" id="MT22_43">43&#160;</span>Tonses Jesús okinmilwij: </div>
<div class='p'>―Tla namejwan ijkón ankiyejyekoaj, tonses, ¿tlanik kiné in David ika Espíritu Santo okinotzke “noSeñor”? Porke David okijtoj: </div>
<div class='q'>
<span class="verse" id="MT22_44">44&#160;</span>In toTajtzin Dios okilwij in noSeñor yin tlajtole: </div>
<div class='q'>“Ximotlali ik noyekma, </div>
<div class='q'>asta ijkuak Nej nimitztlalis titlayekanke de yejwan katlej mitzkokoliaj.” </div>
<div class='m'>
<span class="verse" id="MT22_45">45&#160;</span>Ijkón kiné, tla David okinotzke “noSeñor”, ¿kenijki kiné ma yeto ikone? </div>
<div class='p'>
<span class="verse" id="MT22_46">46&#160;</span>Iwan mach akaj owelik okinankilij nion se tlajtole, iwan desde yon tonale nion se mach ok omixewij ok itlaj okitlajtlanij.  </div>
<div class='psalmlabel' id='MT23_0'> 23</div>
<div class='s'>Jesús okijtoj mach kuale tlan kichiwaj in fariseos iwan tlamachtijkej de itlanawatil in Moisés </div>
<div class='r'>(Mr. 12:38-40; Lc. 11:37-54; 20:45-47) </div>
<div class='p'>
<span class="verse" id="MT23_1">1&#160;</span>Ijkuakón Jesús okinmilwij in tlakaj iwan imomachtijkawan: </div>
<div class='p'>
<span class="verse" id="MT23_2">2&#160;</span>―In tlamachtijkej de itlanawatil in Moisés iwan fariseos motlaliaj para amechmachtiskej ken otlamachtij in Moisés. 
<span class="verse" id="MT23_3">3&#160;</span>Ijkón, nochi tlan amechilwiskej xikneltokakan iwan xikchiwakan. Pero amo xikchiwakan tlan yejwan kichiwaj, porke yejwan mach kichiwaj tlan kijtaj. 
<span class="verse" id="MT23_4">4&#160;</span>Porke yejwan kintoktiaj in tlakaj ma kinmamakan miekej tlanawatiltin, katlej sa tekitl owijtitok para se kinxikos. Pero yejwan nion siera ika se inmajpil mach kinekij kajkokuiskej yon tlamamale. 
<span class="verse" id="MT23_5">5&#160;</span>Teixkajkayawaj kichiwaj tlan kuale para ma kinmitakan. Noijki teixkajkayawaj ke yolchipawakej, kitkij wejweyin textos de tiotlajkuilole ijtik kajajtzitzintin de kuetlaxtle iwan kimotlaliliaj inmixkuak iwan itech inma. Iwan noijki kiwelitaj kitlaliskej intlaken okachi tenweweyakej ken katlej kinmonakiaj oksekimej tlakaj. 
<span class="verse" id="MT23_6">6&#160;</span>Iwan itech se tlakuale kitemoaj katlej okachi kuale lugar para tlakuaskej, iwan itech tiopanmej kinekij motlaliskej tlayakapan kan motlaliaj katlej okachi tlayekantokej, 
<span class="verse" id="MT23_7">7&#160;</span>iwan kinekij ma kinyektlajpalokan itech tiankistle iwan kinekij ma kinmilwikan tlamachtijkej. </div>
<div class='p'>
<span class="verse" id="MT23_8">8&#160;</span>’Pero namejwan amo xikchiwakan de ma amechilwikan antlamachtijkej, porke nochtin namejwan anmiknimej iwan ankipiaj san se amoTlamachtij, yen Cristo. 
<span class="verse" id="MT23_9">9&#160;</span>Iwan amakaj xikilwikan “papan” ixko yin tlaltikpak, porke san se namoPapan ankipiaj, katlej kajki ilwikak. 
<span class="verse" id="MT23_10">10&#160;</span>Nion amo xikchiwakan ma amechilwikan antlayekankej, porke san se namoTlayekanke ankipiaj, yen Cristo. 
<span class="verse" id="MT23_11">11&#160;</span>Akin kintekichiwilis oksekimej, yen okachi weyikistos de yen namejwan. 
<span class="verse" id="MT23_12">12&#160;</span>Porke akin moweyinekis, mopinatis. Pero akin amo moweyinekis, weyikistos. </div>
<div class='p'>
<span class="verse" id="MT23_13">13&#160;</span>’¡Ay de amejwan, antlamachtijkej de itlanawatil in Moisés iwan amejwan anfariseos, anteixkajkayajkej! Porke ankintlatzakuiaj in tlakaj para amo ma kalakikan ilwikak kan Dios tlanawatia. Iwan nion amejwan mach ankalakij, iwan nion amo ankinkawiliaj ma kalakikan akinmej kinekij kalakiskej. </div>
<div class='p'>
<span class="verse" id="MT23_14">14&#160;</span>’¡Ay de amejwan, antlamachtijkej de itlanawatil in Moisés iwan namejwan anfariseos, anteixkajkayajkej! Porke namejwan ankinkalkixtiliaj in viudajtin, iwan antlaixkajkayawaj anmotiotzajtziliaj sa tekitl para ma amechitakan ke ankichiwaj tlan kuale. Iwan por yonik namejwan ankitlaxtlawaskej okachi weyi namotlajtlakol. </div>
<div class='p'>
<span class="verse" id="MT23_15">15&#160;</span>’¡Ay de amejwan, antlamachtijkej de itlanawatil in Moisés iwan namejwan anfariseos, anteixkajkayajkej! Porke ik nowian (nian nepa) tlaltikpak ankitemoaj akin welis ankitlaneltokitiskej ika namotlamachtil. Iwan nijkuak ya ankajsikej, ankikuepaj okachi sa tekitl yolbierotik de ke namejwan. Iwan ijkón aminochtin anyaskej ijtik tliko. </div>
<div class='p'>
<span class="verse" id="MT23_16">16&#160;</span>’¡Ay de amejwan, ankatej kej antlayekankej katlej mach antlachiaj! Porke namejwan ankijtaj tla se tlakatl kijtos nik melawak tlan kijta iwan asta kijtos tlachixtok in weyi tiopan, yon mach itlaj kijtosneki, pero tla se tlakatl kijtos nik melawak tlan kijta iwan asta kijtos tlachixtok in oro katlej kajki ijtik in weyi tiopan, yon kipia por kichiwas. 
<span class="verse" id="MT23_17">17&#160;</span>¡Melawak mach antlachiaj iwan antzontemej! ¿Katlij yen okachi importante: yen oro, o noso yen weyi tiopan katlej kitiochijtok in oro? 
<span class="verse" id="MT23_18">18&#160;</span>Iwan noijki namejwan ankijtaj tla se tlakatl kijtos nik melawak tlan kijta iwan asta kijtos tlachixtok in artal, yon mach itlaj kijtosneki. Pero tla se tlakatl kijtos nik melawak tlan kijta iwan asta kijtos tlachixtok in ofrenda katlej kajki ipan artal, yon kipia por kichiwas. 
<span class="verse" id="MT23_19">19&#160;</span>¡Melawak mach antlachiaj iwan antzontemej! ¿Katlij yen okachi importante: yen ofrenda, o noso yen artal katlej kitiochijtok in ofrenda? 
<span class="verse" id="MT23_20">20&#160;</span>Porke tla se tlakatl kijtos nik melawak tlan kijta iwan asta kijtos tlachixtok in artal, kijtosneki noijki tlachixtok nochi tlan ompa kajki ipan artal. 
<span class="verse" id="MT23_21">21&#160;</span>Iwan tla se tlakatl kijtos nik melawak tlan kijta iwan asta kijtos tlachixtok in weyi tiopan, kijtosneki noijki tlachixtok in Dios katlej ompa chanti. 
<span class="verse" id="MT23_22">22&#160;</span>Iwan noijki tla se tlakatl kijtos nik melawak tlan kijta iwan asta kijtos tlachixtok in ilwikak, kijtosneki noijki kijtojtok tlachixtok isiya in Dios, iwan noijki kijtojtok tlachixtok in Dios katlej motlalia itech yon siya. </div>
<div class='p'>
<span class="verse" id="MT23_23">23&#160;</span>’¡Ay de amejwan, antlamachtijkej de itlanawatil in Moisés iwan namejwan anfariseos, anteixkajkayajkej! Porke namejwan ankitemakaj namodiesmo de xiwitl ajwiakayotl de menta, de anís iwan de komino. Pero mach ankichiwaj katlej okachi importante tlan kijta in tlanawatile, de se ma kichiwa tlan melawak, de se ma teiknomati, iwan de se ma tlaneltoka inawak Dios. Kuale in tla se kitemakas diesmo, pero noijki moneki se kichiwas katlej okachi importante. 
<span class="verse" id="MT23_24">24&#160;</span>Namejwan ankatej kej antlayekankej katlej mach tlachiaj, ankitzejtzeloaj tlan ankonij para amo ma pano kanaj itlaj sayolintzin, ¡pero ankitoloaj asta se kameyo! </div>
<div class='p'>
<span class="verse" id="MT23_25">25&#160;</span>’¡Ay de amejwan, antlamachtijkej de itlanawatil in Moisés iwan namejwan anfariseos, anteixkajkayajkej! Porke namejwan ankichipawaj in vaso iwan plato san ik tlixko, pero ik tlijtik anyolbierotikej. Porke namoijtik antentokej de ichtekayotl iwan de nochi tlan amo kuale tlan namejwan ankichiwaj. 
<span class="verse" id="MT23_26">26&#160;</span>Namejwan anfariseos mach antlachiaj. Achtoj xikchipawakan in vaso iwan plato ik tlijtik, iwan ijkón anyeskej anchipawakej noijki ik tlixko. </div>
<div class='p'>
<span class="verse" id="MT23_27">27&#160;</span>’¡Ay de amejwan, antlamachtijkej de itlanawatil in Moisés iwan namejwan anfariseos, anteixkajkayajkej! Porke namejwan ankatej ken mikkakuyoktin katlej ik tlixko motaj kuakualtzitzintin, pero ik tlijtik tentokej de omitl de mikkamej iwan de nochi pitzoyotl. 
<span class="verse" id="MT23_28">28&#160;</span>Ijkón noijki namejwan, ik tlixko anmotaj kej ankualtin tlakaj, pero ik tlijtik antentokej de teixkajkayawalistle iwan de tlajtlakole. </div>
<div class='p'>
<span class="verse" id="MT23_29">29&#160;</span>’¡Ay de amejwan, antlamachtijkej de itlanawatil in Moisés iwan namejwan anfariseos, anteixkajkayajkej! Porke namejwan kuakualtzin ankinchiwiliaj inmikkakuyokwan in profetajtin, iwan antlachijchiwaj kan toktokej katlej oyajkej kualtin tlakaj. 
<span class="verse" id="MT23_30">30&#160;</span>Iwan ankijtaj: “Tla tejwan ya tienij itech nekatej tonaltin nijkuak oyekaj in ya wejkawitl toweyitajwan, mach tikinpalewianij tikinmiktianij in profetajtin.” 
<span class="verse" id="MT23_31">31&#160;</span>Ika yon, namejwan amonewian ankimokuitiaj nik antepilwan de nekatej tlakaj katlej okinmiktijkej in profetajtin. 
<span class="verse" id="MT23_32">32&#160;</span>Xikyakatlamikan kiné, in tlajtlakole katlej okipewaltijkej in ya wejkawitl namoweyitajwan. </div>
<div class='p'>
<span class="verse" id="MT23_33">33&#160;</span>’¡Koamej! ¡Namejwan kej ankoamej! ¿Kenik ancholoskej de yen tlajyowilistle de ijtik tliko? 
<span class="verse" id="MT23_34">34&#160;</span>Por yonik, Nej ok namechinwalintitlanilijtos sekimej profetajtin iwan sekimej tlamachtijkej itech yankuik tlanawatile. Pero namejwan sekimej ankinmiktiskej iwan sekimej ankinmajmasoltiskej itech krus, iwan oksekimej ankinwitekiskej itech namotiopanwan, iwan oksekimej ankintlatlalochtijtinemiskej nian nepa itech pueblojtin kan ajsiskej. 
<span class="verse" id="MT23_35">35&#160;</span>Ijkón kiné, amopan wetzis in tlajtlakole de nochtin in tlakaj katlej kualtin katlej okinmiktijkej, desde yen Abel katlej oyáj kuale tlakatl asta Zacarías ikone in Berequías, katlej namejwan ankimiktijkej ijtik in weyi tiopan iyakapan artal. 
<span class="verse" id="MT23_36">36&#160;</span>Ipan melajka namechilwia, nik nochi in yon tlajtlakole wetzis inpan tlakaj katlej axan katej. </div>
<div class='s'>Jesús ochokak por yen weyikan de Jerusalén </div>
<div class='r'>(Lc. 13:34-35) </div>
<div class='p'>
<span class="verse" id="MT23_37">37&#160;</span>’¡Ay, Jerusalén, Jerusalén, tej tikinmiktia in profetajtin iwan tikinmojmotla ika tetl katlej Dios kualintitlani monawak! ¡Miekpa oniknekke nikinmololos mokonewan, ken se pio kinmololoa ikonewan itlampa iajaswan, pero mach otiknekke! 
<span class="verse" id="MT23_38">38&#160;</span>Axan Dios mach ok amechpalewis, sino amechkawas. 
<span class="verse" id="MT23_39">39&#160;</span>Por yonik kiné, namechilwia nik mach oksemi annechitaskej asta ma ajsiki nekáj tonale nijkuak namejwan ijkín ankijtoskej: “¡Ma Dios kitiochiwa katlej okiwaltitlanke para tlanawatis!”  </div>
<div class='psalmlabel' id='MT24_0'> 24</div>
<div class='s'>Jesús okijtoj in weyi tiopan xitinis </div>
<div class='r'>(Mr. 13:1-2; Lc. 21:5-6) </div>
<div class='p'>
<span class="verse" id="MT24_1">1&#160;</span>Jesús okiske de kan weyi tiopan, iwan nijkuak yoyaya, ijkuakón imomachtijkawan omijkuanijkej inawak iwan opéj kititiaj in wejweyin kalmej katlej iaxkawan in weyi tiopan. 
<span class="verse" id="MT24_2">2&#160;</span>Iwan Jesús okinmilwij: </div>
<div class='p'>―¿Ankinmitaj nochtin in yonmej wejweyin kalmej? Ipan melajka namechilwia, nian mach ok mokawas pepechitos nion se tetl ipan oksé tetl, nochi xitinis. </div>
<div class='s'>Ijkín tlapanos antes de tlamis in tlaltikpak </div>
<div class='r'>(Mr. 13:3-23; Lc. 21:7-24; 17:22-24) </div>
<div class='p'>
<span class="verse" id="MT24_3">3&#160;</span>Satepan oyajkej ipan tepetl katlej itoka Olivostepetl. Iwan nijkuak Jesús omotlalij ompa, imomachtijkawan omijkuanijkej inawak ichtaka, iwan okilwijkej: </div>
<div class='p'>―Xitechilwi, ¿keman tlapanos iwan katlij yen señas tikchiaskej nijkuak tiwalmuikas? ¿Iwan keman tlamis in tlaltikpak? </div>
<div class='p'>
<span class="verse" id="MT24_4">4&#160;</span>Jesús okinnankilij: </div>
<div class='p'>―Xikpiakan kuidado, amakaj ma amechkajkayawa. 
<span class="verse" id="MT24_5">5&#160;</span>Porke miekej witzej ika notoka kijtoskej: “Nej niCristo”. Iwan miekej kinkajkayawaskej. 
<span class="verse" id="MT24_6">6&#160;</span>Namejwan ankimatiskej onkaj guerra iwan motlapowiskej yetos guerra, pero amo ximomawtikan, ijkón kipia de tlapanos. Pero ayamo tlamis in tlaltikpak. 
<span class="verse" id="MT24_7">7&#160;</span>Se país momagas iwan oksé país, iwan se pueblo momagas iwan oksé pueblo. Yetos apistle, yetos kokolistle, iwan tlalolinis nian nepa. 
<span class="verse" id="MT24_8">8&#160;</span>Pero nochi yon tlajyowilistle yakin ik pewas ken nijkuak se siwatl pewa ijtikualo nijkuak ya ajsi ora kitlakatilis ikone. </div>
<div class='p'>
<span class="verse" id="MT24_9">9&#160;</span>’Ijkuakón namejwan amechtemaktiskej (omechtemaktiliskej) para amechkojkokoskej iwan amechmiktiskej. Nochtin amechkokoliskej por annechneltokaj. 
<span class="verse" id="MT24_10">10&#160;</span>Itech nekatej tonaltin miekej wetziskej ipan tlajtlakole iwan mach ok tlaneltokaskej inawak Dios, mokokoliskej se iwan oksé, iwan motemaktiskej se iwan oksé. 
<span class="verse" id="MT24_11">11&#160;</span>Monextiskej miekej tekajkayajkej profetajtin, iwan kinkajkayawaskej miekej. 
<span class="verse" id="MT24_12">12&#160;</span>Sa tekitl momiekilis miek tlajtlakole, iwan miekej mach ok motlasojtlaskej nion se iwan oksé. 
<span class="verse" id="MT24_13">13&#160;</span>Pero akin kixikos nochi tlan panos, Dios kimakixtis. 
<span class="verse" id="MT24_14">14&#160;</span>Iwan yin kuale tlajtole katlej temakixtia de kenik in Dios tlanawatia, motematiltis itech nochi in tlaltikpak, para ke nochtin in tlakaj de nochtin paismej ma kimatikan. Iwan ijkuakón tlamis in tlaltikpak. </div>
<div class='p'>
<span class="verse" id="MT24_15">15&#160;</span>’Noijki namejwan ankitaskej tlapanos tlan okijkuiloj in profeta Daniel, okijtoj ajsis tonale namejwan ankitaskej moketos itlaj bierotik Kan Tlatiochiwalojkan de yen weyi tiopan kan amo kipia de ompa yetos ―akin kileros yin tlan okijkuiloj in Daniel, ma kimomaka kuenta―, 
<span class="verse" id="MT24_16">16&#160;</span>ijkuakón katlej yeskej Judea, ma cholokan asta inpan tepemej. 
<span class="verse" id="MT24_17">17&#160;</span>Iwan akin yetos ipan ikal amo ma temo ma kixtiti itlaj ikalijtik. 
<span class="verse" id="MT24_18">18&#160;</span>Iwan akin yetos itlalaj, amo ma mokuepa ichan para ma kikuiti itzotzol. 
<span class="verse" id="MT24_19">19&#160;</span>¡Pobrestin siwamej katlej itech nekatej tonaltin kipiaskej inkone intlalaxko iwan katlej selikkonewajkej! 
<span class="verse" id="MT24_20">20&#160;</span>Xiknotzakan Dios amo ma amechtokaro ancholoskej nijkuak meroj sewa, iwan nion nijkuak weyi tonale. 
<span class="verse" id="MT24_21">21&#160;</span>Porke ijkuakón yetos miek tlajyowilistle iwan temawtij, ken mach semi ijkón tlamochiwa desde ijkuak opéj in tlaltikpak asta axan, iwan nion mach oksemi ijkón tlamochiwas satepan. 
<span class="verse" id="MT24_22">22&#160;</span>Iwan tla Dios amo kitzikitziniliani in yonmej tonaltin mach akaj momakixtiani. Pero yokitzikitzinilij por yejwan katlej Dios kintlasojtla katlej Yej yokinpejpenke. </div>
<div class='p'>
<span class="verse" id="MT24_23">23&#160;</span>’Ijkuakón, tla akaj amechilwis: “Xikitakan, nian kajki in Cristo”, o noso “Xikitakan, nepa kajki”, amo xikneltokakan. 
<span class="verse" id="MT24_24">24&#160;</span>Porke monextiskej Cristojtin iwan profetajtin tekajkayajkej, iwan kinchiwaskej señalestin iwan milagrostin, para ika tlakajkayawaskej, iwan kinekiskej kinkajkayawaskej noijki katlej Dios yokinpejpenke. 
<span class="verse" id="MT24_25">25&#160;</span>Nej yonamechilwij antes de tlamochiwas. 
<span class="verse" id="MT24_26">26&#160;</span>Por yonik, tla amechilwiskej: “Xikitakan, nepa kajki kan tlawaki”, amo xiwian. Iwan tla amechilwiskej: “Xikitakan, nian kajki itech kuarto”, amo xikneltokakan. 
<span class="verse" id="MT24_27">27&#160;</span>Porke ijkón ken ijkuak tlapejpetlani ik ikisayan tonale iwan tlawia asta ik ipoliwian tonale, ijkón Nej noijki akin onimochij nitlakatl ik nian nepa nechitaskej nijkuak niwitz. 
<span class="verse" id="MT24_28">28&#160;</span>Ijkón ken nijkuak tikinmitaj in tzojpilomej pewa mololoaj kan kajki se mikkatl. </div>
<div class='s'>Jesús walmokuepas oksemi </div>
<div class='r'>(Mr. 13:24-37; Lc. 21:25-33; 17:26-30, 34-36) </div>
<div class='p'>
<span class="verse" id="MT24_29">29&#160;</span>’Iwan san niman nijkuak panos in tlajyowilistle itech nekatej tonaltin, in tonale tlanexosewis, in metztle sewis, mach ok metztonas, in sitlaltin wetziskej de ilwikak, iwan chikawalistin katlej katej ilwikak papatlakaskej (bibiokaskej). 
<span class="verse" id="MT24_30">30&#160;</span>Iwan ijkuakón motas se señal de Nej katlej onimochij nitlakatl, ninesis itech ilwikak, iwan ijkuakón nochtin in tlajtlakolejkej de ixko yin tlaltikpak chokaskej nijkuak nechitaskej niwitz ijtik mixtle de ilwikak, ika miek nopoder iwan ika weyi nomawisotlanex. 
<span class="verse" id="MT24_31">31&#160;</span>Iwan nikinwalintitlanis noangelwan, iwan ika se chikawak tlapitzalistle, kinmololoskej in tlakaj katlej Nej yonikinpejpenke de ik nowian (nian nepa) ixko yin tlaltikpak. </div>
<div class='p'>
<span class="verse" id="MT24_32">32&#160;</span>’Xikmomakakan kuenta in ejemplo de yen igoskuawitl: Nijkuak pewa moselialtia imamayo iwan pewa moxiwyotia, namejwan ya ankimatij nik ya pewas tlaxiwyoas. 
<span class="verse" id="MT24_33">33&#160;</span>Ijkón noijki, nijkuak namejwan ankitaskej nochi in yon ya pewas tlapanos, ijkuakón noijki xikmatikan nik in Nej katlej onimochij nitlakatl ya niwalkistiwitz kaltempan. 
<span class="verse" id="MT24_34">34&#160;</span>Ipan melajka namechilwia, nik nochi in yin tlapanos antes de mikiskej in tlakaj katlej katej itech yinmej tonaltin. 
<span class="verse" id="MT24_35">35&#160;</span>In ilwikak iwan yin tlaltikpak mach ok yetoskej, nochi poliwiskej, pero notlajtol mach poliwis, sino kipia de mochiwas. </div>
<div class='p'>
<span class="verse" id="MT24_36">36&#160;</span>’Mach akaj kimati tlan tonale iwan tlan ora nijkuak niwalmokuepas, nion yen angelestin de ilwikak mach kimatij, nion Nej niiKone in Dios no mach nikmati, san yen noPapan Dios kimati. </div>
<div class='p'>
<span class="verse" id="MT24_37">37&#160;</span>’Iwan ijkón ken oyeka itech tiempo de Noé, no ijkón yetos nijkuak niwitz Nej katlej onimochij nitlakatl. 
<span class="verse" id="MT24_38">38&#160;</span>Itech nekatej tonaltin, antes de mokajkawani in tlamawisolkiawatl, in tlakaj oilwitlakuayaj iwan okoniaj, omonamiktiayaj iwan okintlajtlaniaj ichpokamej. Ijkón okichijtokaj asta itech nekáj tonale nijkuak in Noé okalakke ijtik in weyi barko. 
<span class="verse" id="MT24_39">39&#160;</span>In tlakaj mach okichijkej kuenta asta ijkuak owalaj in tlamawisolkiawatl iwan nochtin okinmiktij. No ijkón tlapanos nijkuak niwitz Nej katlej onimochij nitlakatl. 
<span class="verse" id="MT24_40">40&#160;</span>Nijkuak Nej niwitz, omen tlakaj sepantekipanojtoskej intlalaj. Se kiwikaskej iwan oksé kikajtewaskej. 
<span class="verse" id="MT24_41">41&#160;</span>Omen siwamej sepantistoskej inkalijtik. Se kiwikaskej iwan oksé kikajtewaskej. </div>
<div class='p'>
<span class="verse" id="MT24_42">42&#160;</span>’Xiijsatokan, kiné, porke mach ankimatij tlan ora witz namoSeñor. 
<span class="verse" id="MT24_43">43&#160;</span>Xikmomakakan kuenta yin tlamantle, tla se tetaj kimatini tlan ora witz in ichtekke, ijsatoni iwan amo kitekawiliani akaj ma kalaki ikalijtik para ma kitlachteki. 
<span class="verse" id="MT24_44">44&#160;</span>Por yonik, namejwan noijki kuale ximoyektlalikan. Porke Nej katlej onimochij nitlakatl niwitz nijkuak namejwan mach annechchiaj. </div>
<div class='s'>In tekipanojkej katlej kualtin iwan katlej mach kualtin </div>
<div class='r'>(Lc. 12:41-48) </div>
<div class='p'>
<span class="verse" id="MT24_45">45&#160;</span>’¿Namejwan kox antekipanojkej de konfiansa iwan antlalnamikilisejkej, katlej toSeñor oamechtlalij xikitakan in tekitl itech ichan iwan xikintlamakakan in tekipanojkej nijkuak ajsis ora? 
<span class="verse" id="MT24_46">46&#160;</span>Xipakikan namejwan tla ijkuak niwalmokuepas namechajsiki ankichijtokej tlan onamechnawatij. 
<span class="verse" id="MT24_47">47&#160;</span>Ipan melajka namechilwia, nik namechtlalis xikitakan nochi tlan noaxka. 
<span class="verse" id="MT24_48">48&#160;</span>Pero tla amejwan mach ankualtin antekipanojkej iwan ankiyejyekoskej ke niwejkawas para niwalmokuepas, 
<span class="verse" id="MT24_49">49&#160;</span>iwan tla pewa ankinwitekij in oksekimej tekipanojkej, iwan pewa anmiilwitlakuaj iwan antlawanaj, 
<span class="verse" id="MT24_50">50&#160;</span>namoSeñor witz itech se tonale nijkuak namejwan mach ankichiaj, iwan itech se ora katlej namejwan mach ankimatij. 
<span class="verse" id="MT24_51">51&#160;</span>Sa tekitl amechwitekis, iwan amechtlalis inwan teixkajkayajkej kan anchokaskej iwan anmotlanteteyitzaskej.  </div>
<div class='psalmlabel' id='MT25_0'> 25</div>
<div class='s'>Se ejemplo de majtlaktin ichpokamej </div>
<div class='p'>
<span class="verse" id="MT25_1">1&#160;</span>’Kan Dios tlanawatia tlamochiwas ken omochijkej in majtlaktin ichpokamej katlej okitkikej inkandil iwan oyajkej okinamikitoj in novio. 
<span class="verse" id="MT25_2">2&#160;</span>Makuile de yonmej ichpokamej oyekaj tlalnamikilisejkej iwan ok makuiltin amo. 
<span class="verse" id="MT25_3">3&#160;</span>Katlej mach oyekaj tlalnamikilisejkej, nijkuak okitkikej inkandil, mach okitkikej inmaseite para kintemitiskej oksemi. 
<span class="verse" id="MT25_4">4&#160;</span>Pero oksekimej ichpokamej katlej tlalnamikilisejkej okitkikej inboteya de aseite iwan inkandil. 
<span class="verse" id="MT25_5">5&#160;</span>Iwan komo in novio mach oejkoya totoka, okochisnekkej in ichpokamej, iwan okochkej. 
<span class="verse" id="MT25_6">6&#160;</span>Satepan, kej tlajko yuak, okikakej se tlajtole: “¡Ompa witz in novio, xiknamikitij!” 
<span class="verse" id="MT25_7">7&#160;</span>Tonses nochtin in ichpokamej omejtewakej iwan okinyektlalijkej inkandilwan. 
<span class="verse" id="MT25_8">8&#160;</span>Iwan in makuiltin ichpokamej katlej mach tlalnamikilisejkej okinmilwijkej in oksekimej makuiltin katlej tlalnamikilisejkej: “Xitechmakakan sekin namoaseite, porke tokandilwan ya sewtokej.” 
<span class="verse" id="MT25_9">9&#160;</span>Pero in ichpokamej tlalnamikilisejkej okinnankilijkej: “Amo, porke tla tamechmakaskej mach kajxilis nion para tejwan. Okachi kuale xiwian xikmokowitij kan kinamakaj.” 
<span class="verse" id="MT25_10">10&#160;</span>Pero nijkuak in makuiltin ichpokamej katlej mach tlalnamikilisejkej oyajkej okimokowitoj inmaseite, ijkuakón oejkok in novio. In ichpokamej katlej yomoyektlalijkej okalakej iwan novio itech yon ilwitl kan monamiktia in novio, iwan omotzakke in puerta. 
<span class="verse" id="MT25_11">11&#160;</span>Satepan oejkokej in oksekimej makuiltin ichpokamej katlej mach okipiayaj inmaseite, otlatatalatzkej iwan okijtojkej: “¡Señor, xitechtlatlapoli!” 
<span class="verse" id="MT25_12">12&#160;</span>Pero yej okinnankilij: “¡Mach namechixmati akin namejwan! ¡Xiwian!” </div>
<div class='p'>
<span class="verse" id="MT25_13">13&#160;</span>Ijkuakón Jesús okinmilwij: </div>
<div class='p'>―Por yonik, namejwan xiijsatokan, porke mach ankimatij tlan tonale nion tlan ora nijkuak Nej katlej onimochij nitlakatl niwitz. </div>
<div class='s'>Ejemplo de sekimej tekipanojkej iwan de sekin tomin </div>
<div class='p'>
<span class="verse" id="MT25_14">14&#160;</span>’Kan Dios tlanawatia yon ken se tlakatl katlej antes de kisas para oksé país, okinnotzke itekipanojkawan iwan okinmakak itomin para ika ma tekipanokan. </div>
<div class='p'>
<span class="verse" id="MT25_15">15&#160;</span>’Se itekipanoj okimakak makuile mil pesos, oksé okimakak ome mil pesos, iwan oksé okimakak mil pesos. Okinmakak según tlan yejwan welinij kitekipanoltianij. Satepan yon tlakatl okiske iwan oyáj wejka. 
<span class="verse" id="MT25_16">16&#160;</span>In tekipanoj katlej okimakakej makuile mil pesos, okichij negosio ika, iwan okitlanke ok makuile mil pesos. 
<span class="verse" id="MT25_17">17&#160;</span>Iwan tekipanoj katlej okimakakej ome mil pesos, noijki okitlanke ok ome mil pesos. 
<span class="verse" id="MT25_18">18&#160;</span>Pero oksé tekipanoj katlej okimakakej mil pesos, okitookak in tomin ijtik tlale para amo kipolos. </div>
<div class='p'>
<span class="verse" id="MT25_19">19&#160;</span>’Opanok tiempo, inteko omokuepato, iwan opéj kinchiwilia kuenta. 
<span class="verse" id="MT25_20">20&#160;</span>In tekipanoj katlej okimakakej makuile mil pesos, okimakak iteko ok makuile mil pesos, iwan okilwij: “Señor, otinechmakak makuile mil pesos, nian kajki ok makuile mil katlej oniktlanke.” 
<span class="verse" id="MT25_21">21&#160;</span>Iwan iteko okilwij: “Kuale otikchij. Tej tikuale tinotekipanoj iwan de konfiansa. Iwan komo kuale otiktekipanoltij tlan tzikitzin onimitzmakak, por yonik axan nimitztlalis xikita okachi miek tlamantle. Axan, xikalaki iwan nowan xipaki.” 
<span class="verse" id="MT25_22">22&#160;</span>In tekipanoj katlej okimakakej ome mil pesos okitemakak ikuenta ijkín: “Señor, otinechmakak ome mil pesos, nian kajki ok ome mil katlej oniktlanke.” 
<span class="verse" id="MT25_23">23&#160;</span>In iteko okilwij: “Kuale otikchij. Tej tikuale tinotekipanoj iwan de konfiansa. Iwan komo kuale otiktekipanoltij tlan tzikitzin onimitzmakak, por yonik axan nimitztlalis xikita okachi miek tlamantle. Axan, xikalaki iwan nowan xipaki.” 
<span class="verse" id="MT25_24">24&#160;</span>Pero in tekipanoj katlej okimakakej mil pesos, okilwij in iteko: “Señor, komo nikmati nik wel chikawak titlanawatia, iwan tikmoaxkatia tlan amo otiktlanke iwan tikmopixkia tlan amo otiktookak, 
<span class="verse" id="MT25_25">25&#160;</span>onimomawtij, iwan okachi kuale oniktlaatij motomin. Pero nian kajki, ajsitok nochi motomin.” 
<span class="verse" id="MT25_26">26&#160;</span>Iteko okinankilij: “Tej mach tikuale tinotekipanoj iwan titlatziwke, tla otikmatia nik oniknekia nikmokawiani tlan tiktlanini, 
<span class="verse" id="MT25_27">27&#160;</span>siera tikonkawani notomin itech banko para kitlanini ikoneyo, para nijkuak niejkoni, nikresibiroani notomin iwan tlan yokitlanke.” 
<span class="verse" id="MT25_28">28&#160;</span>Ijkuakón iteko okinmilwij katlej ompa oyekaj: “Xikixtilikan in mil pesos, iwan xikmakakan katlej kipia majtlaktle mil. 
<span class="verse" id="MT25_29">29&#160;</span>Porke akin kipia, okachi kimakaskej, iwan kipias okachi miek. Iwan akin amo kipia, kikixtiliskej asta yen tzikitzin tlan kipia. 
<span class="verse" id="MT25_30">30&#160;</span>Iwan yin tekipanoj tlatziwke, xiktlamotlakan kalan ijtik tlatleyualotl kan chokas iwan motlanteteyitzas.” </div>
<div class='s'>Tlaixkomakalistle para nochtin tlaltikpaktlakaj </div>
<div class='p'>
<span class="verse" id="MT25_31">31&#160;</span>’Iwan nijkuak Nej katlej onimochij nitlakatl niwitz ika nomawisotlanex inwan nochtin noagelwan, ijkuakón nimotlalis itech nosiya katlej kipia imawisotlanex para nitlaixkomakas (nitlatzonmanas). 
<span class="verse" id="MT25_32">32&#160;</span>Iwan nochtin in tlakaj de nochtin paismej mololoskej noyakapan, iwan nikinseladojkixtis ken se tlajpixke kinseladojkixtia ichkamej iwan tentzomej. 
<span class="verse" id="MT25_33">33&#160;</span>Nochkawan nikintlalis ik noyekma iwan tentzomej nikintlalis ik noopochma. 
<span class="verse" id="MT25_34">34&#160;</span>Ijkuakón Nej niRey nikinmilwis katlej yeskej ik noyekma: “Xiwikikan namejwan, katlej oamechtiochij noPapan. Xiwikikan iwan xikalakikan kan nitlanawatia kej niRey, kan Dios otlayektlalij para amejwan desde ijkuak okichij in tlaltikpak. 
<span class="verse" id="MT25_35">35&#160;</span>Porke nijkuak Nej onitiojsij, namejwan annechtlamakakej. Nijkuak Nej onamikke, namejwan annechatlitijkej. Nijkuak mach onikpiaya kan nimokalotis (nimotepialtis), namejwan annechkalotijkej. 
<span class="verse" id="MT25_36">36&#160;</span>Nijkuak mach onikpiaya tlan nikonakis, namejwan annechmakakej notzotzol. Nijkuak onimokokoj, namejwan annechtlajpalotoj. Nijkuak onitzaktoka telpiloyan, namejwan annechitatoj.” 
<span class="verse" id="MT25_37">37&#160;</span>Ijkuakón katlej oyajkej kualtin tlakaj kijtoskej: “Señor, ¿keman otimitzitakej otitiojsij, iwan otimitztlamakakej? ¿O noso keman otimitzitakej otamikke, iwan otimitzatlitijkej? 
<span class="verse" id="MT25_38">38&#160;</span>¿O noso keman otimitzitakej amo otikpiaya kan timokalotis, iwan otimitzkalotijkej, o noso amo otikpiaya tlan tikonakis, iwan otimitzmakakej motzotzol? 
<span class="verse" id="MT25_39">39&#160;</span>¿O noso keman otimitzitakej otimokokoj, o noso otitzaktoka telpiloyan, iwan otiajkej otimitzitatoj?” 
<span class="verse" id="MT25_40">40&#160;</span>Nej niRey nikinnankilis: “Ipan melajka namechilwia, ke nochi tlan ankichijkej por nochtin yinmej nokniwan maski sensiyojtzitzintin, kijtosneki yen Nej nannechchiwilijkej.” </div>
<div class='p'>
<span class="verse" id="MT25_41">41&#160;</span>’Ijkuakón noijki Nej niRey nikinmilwis katlej yeskej ik noopochma: “Xitzinkisakan de Nej, namejwan mach ankualtin. Xiwian ijtik tlitl katlej mach keman sewis katlej Dios okichij para yen diablo iwan iangelwan. 
<span class="verse" id="MT25_42">42&#160;</span>Porke ijkuak onitiojsij, namejwan mach annechtlamakakej. Nijkuak onamikke, namejwan mach annechatlitijkej. 
<span class="verse" id="MT25_43">43&#160;</span>Nijkuak amo onikpiaya kan nimokalotis, namejwan mach annechkalotijkej. Nijkuak amo onikpiaya tlan nikonakis, namejwan mach annechmakakej notzotzol. Nijkuak onimokokoj iwan nijkuak onitzaktoka telpiloyan, namejwan mach annechitatoj.” 
<span class="verse" id="MT25_44">44&#160;</span>Iwan ijkuakón yejwan nechilwiskej: “Señor, ¿keman otimitzitakej otitiojsij o noso otamikke, o noso amo otikpiaya kan timokalotis, o noso amo otikpiaya tlan tikonakis, o noso otimokokoj, o noso otitzaktoka telpiloyan, iwan amo otimitzpalewijkej?” 
<span class="verse" id="MT25_45">45&#160;</span>Ijkuakón Nej niRey nikinnankilis: “Ipan melajka namechilwia, ke nijkuak namejwan mach ankinekej ankinpalewijkej nokniwan, maski sensiyojtzitzintin, kijtosneki yen Nej mach annechpalewijkej.” 
<span class="verse" id="MT25_46">46&#160;</span>Iwan yonmej katlej mach kualtin yaskej iktlanke (ik tlami) kan tlajyowiskej, iwan katlej yolchipawakej kalakiskej kan kipiaskej nemilistle kan mach keman tlamis.  </div>
<div class='psalmlabel' id='MT26_0'> 26</div>
<div class='s'>Okitemojkej kenik kimiktiskej in Jesús </div>
<div class='r'>(Mr. 14:1-2; Lc. 22:1-2; Jn. 11:45-53) </div>
<div class='p'>
<span class="verse" id="MT26_1">1&#160;</span>Nijkuak in Jesús otlanke okijtoj nochi in yon tlajtole, okinmilwij imomachtijkawan: </div>
<div class='p'>
<span class="verse" id="MT26_2">2&#160;</span>―Namejwan ya ankimatij, nik sa ome tonale poliwi para yen ilwitl itoka pascua. Iwan Nej katlej onimochij nitlakatl nechtemaktiskej (nechtemaktiliskej) para nechmajmasoltiskej itech krus. </div>
<div class='p'>
<span class="verse" id="MT26_3">3&#160;</span>Itech yonmej tonaltin in tlayekankej tiopixkej, iwan tlamachtijkej de itlanawatil in Moisés iwan tlayekankej tetajtzitzintin judiojtin, omololojkej kan patio de yen palacio kan chanti in weyi tiopixke itoka Caifás. 
<span class="verse" id="MT26_4">4&#160;</span>Ompa omotlapowijkej para kitemoskej kenik kikitzkiskej in Jesús ika itlaj tlakajkayawalistle para ijkón welis kimiktiskej. 
<span class="verse" id="MT26_5">5&#160;</span>Pero okijtoayaj: </div>
<div class='p'>―Mach tikitzkiskej itech ilwitl, para amo kualaniskej in tlakaj iwan yomoniskej. </div>
<div class='s'>Se siwatl okiteekilij ajwiakayotl in Jesús ipan itzontekon </div>
<div class='r'>(Mr. 14:3-9; Jn. 12:1-8) </div>
<div class='p'>
<span class="verse" id="MT26_6">6&#160;</span>Jesús oyeka itech pueblo de Betania, ichan Simón, katlej Jesús okipajtij nijkuak opalania inakayo. 
<span class="verse" id="MT26_7">7&#160;</span>Ijkuakón se siwatl omijkuanij inawak Jesús katlej okitkia se boteyajtzin de alabastro tentok de ajwiakayotl katlej patíoj, iwan okiteekilij in Jesús ipan itzontekon kan oewatoka itech mesa. 
<span class="verse" id="MT26_8">8&#160;</span>Nijkuak imomachtijkawan ijkón okitakej, okualankej iwan okijtojkej: </div>
<div class='p'>―¿Tlanik yin siwatl san okawiltij in ajwiakayotl? 
<span class="verse" id="MT26_9">9&#160;</span>Porke welini monamakani patíoj, iwan se kinmakani in tomin katlej pobrestin. </div>
<div class='p'>
<span class="verse" id="MT26_10">10&#160;</span>Jesús okikakke, iwan okinmilwij: </div>
<div class='p'>―¿Tlanik anmokuejsoaj inawak yin siwatl? Porke kuale tlan okichij. 
<span class="verse" id="MT26_11">11&#160;</span>In pobrestin nochipa ankinpiaskej, pero Nej mach nochipa annechpiaskej. 
<span class="verse" id="MT26_12">12&#160;</span>Yin siwatl nijkuak onechteekilij ajwiakayotl itech notlalnakayo, kijtosneki okiyektlalij notlalnakayo para nijkuak nimotookas. 
<span class="verse" id="MT26_13">13&#160;</span>Ipan melajka namechilwia, ke ik nowian (nian nepa) ixko yin tlaltikpak kan motematiltis in tlajtole katlej temakixtia, noijki se kitemakas kuenta de tlan okichij in yin siwatl iwan ijkón se kelnamikis. </div>
<div class='s'>Judas okitemaktij (okitemaktilij) in Jesús </div>
<div class='r'>(Mr. 14:10-11; Lc. 22:3-6) </div>
<div class='p'>
<span class="verse" id="MT26_14">14&#160;</span>Ijkuakón se imomachtijkaw itoka Judas Iscariote de yen majtlaktle iwan omen momachtijkej, oyáj omotlapowito inwan tlayekankej tiopixkej 
<span class="verse" id="MT26_15">15&#160;</span>iwan okinmilwij: </div>
<div class='p'>―¿Kech annechmakaskej tla namechmaktilis in Jesús? </div>
<div class='p'>Tonses yejwan okilwijkej kimakaskej senpoale iwan majtlaktle tomin de plata. 
<span class="verse" id="MT26_16">16&#160;</span>Iwan desde ijkuakón Judas opéj kitemoa kenik welis kinmaktilis in Jesús. </div>
<div class='s'>Tiotlakantlakuale de toSeñor </div>
<div class='r'>(Mr. 14:12-25; Lc. 22:7-23; Jn. 13:21-30; 1Co. 11:23-26) </div>
<div class='p'>
<span class="verse" id="MT26_17">17&#160;</span>Nijkuak opéj in ilwitl de pascua yakin se tonale, nijkuak mokua in pan katlej mach kipia levadura, ijkuakón imomachtijkawan Jesús omijkuanijkej inawak, iwan okitlajtlanijkej: </div>
<div class='p'>―¿Kan tikneki ma tikyektlalitij in tiotlakantlakuale de pascua para tikmomajsewis? </div>
<div class='p'>
<span class="verse" id="MT26_18">18&#160;</span>Yej okinmilwij: </div>
<div class='p'>―Xiwian itech weyikan de Jerusalén, ichan se tlakatl katlej iwan yonimotlapowij iwan xikilwikan: “In Tlamachtij kijta: Yoajsiko noora, moneki mochan nikmomajsewis in tiotlakantlakuale de pascua iwan nomomachtijkawan.” </div>
<div class='p'>
<span class="verse" id="MT26_19">19&#160;</span>Imomachtijkawan okichijkej ijkón ken okinnawatij in Jesús, iwan okiyektlalijkej in tiotlakantlakuale de pascua. </div>
<div class='p'>
<span class="verse" id="MT26_20">20&#160;</span>Nijkuak otlatleyuak, Jesús omotlalij itech mesa inwan majtlaktle iwan omen imomachtijkawan. 
<span class="verse" id="MT26_21">21&#160;</span>Iwan nijkuak otlakuajtokaj, Jesús okinmilwij: </div>
<div class='p'>―Ipan melajka namechilwia, nik se de amejwan nechtemaktis (nechtemaktilis). </div>
<div class='p'>
<span class="verse" id="MT26_22">22&#160;</span>Yejwan sa tekitl omoyolkokojkej, iwan opéj kitlajtlaniaj kada se de yejwan: </div>
<div class='p'>―Señor, ¿kox yen nej? </div>
<div class='p'>
<span class="verse" id="MT26_23">23&#160;</span>Jesús okinnankilij: </div>
<div class='p'>―Katlej kajakia ipan ijtik plato kan Nej noijki nikajakia nopan, yen yon katlej nechtemaktis (nechtemaktilis). 
<span class="verse" id="MT26_24">24&#160;</span>Nej katlej onimochij nitlakatl nimikis ijkón ken kijta in tiotlajkuilole. Pero ¡pobre in tlakatl katlej nechtemaktis! Okachi kuale mach tlakatini yon tlakatl. </div>
<div class='p'>
<span class="verse" id="MT26_25">25&#160;</span>Ijkuakón okitlajtlanij in Judas, katlej kitemaktis, iwan okilwij: </div>
<div class='p'>―Tlamachtij, ¿kox yen nej? </div>
<div class='p'>Jesús okinankilij: </div>
<div class='p'>―Aján, tej meroj. </div>
<div class='p'>
<span class="verse" id="MT26_26">26&#160;</span>Mientras otlakuajtokaj, Jesús okitilanke in pan, iwan omotlasojkamatke inawak Dios, satepan okipojpostekke in pan iwan okinmajmakak imomachtijkawan, iwan okinmilwij: </div>
<div class='p'>―Xikkuakan. Yin yen notlalnakayo. </div>
<div class='p'>
<span class="verse" id="MT26_27">27&#160;</span>Ijkuakón okitilanke in kopa, iwan omotlasojkamatke inawak Dios, satepan okinpanoltilij imomachtijkawan, iwan okinmilwij: </div>
<div class='p'>―Xikonikan yin kopa aminochtin. 
<span class="verse" id="MT26_28">28&#160;</span>Yin yen noeso, katlej yankuik akuerdo, katlej toyawis para ijkón miekej tlapojpolwiloskej de intlajtlakol. 
<span class="verse" id="MT26_29">29&#160;</span>Pero namechilwia, ke desde axan mach ok nikonis iayo uvas asta nekáj tonale nijkuak amowan nikonis iayo uvas yankuik katlej onkaj kan noPapan tlanawatia. </div>
<div class='s'>Pedro okijtoj mach kixmati in Jesús </div>
<div class='r'>(Mr. 14:26-31; Lc. 22:31-34; Jn. 13:36-38) </div>
<div class='p'>
<span class="verse" id="MT26_30">30&#160;</span>Satepan de okitlakuikakej se tiotlakuikale, oyajkej ipan Olivostepetl. 
<span class="verse" id="MT26_31">31&#160;</span>Iwan ijkuakón Jesús okinmilwij: </div>
<div class='p'>―Namejwan aminochtin annechkajtewaskej noselti yin yuak, porke in tiotlajkuilole kijta: “Nikmiktis in tlajpixke iwan ichkamej xixiniskej.” 
<span class="verse" id="MT26_32">32&#160;</span>Pero satepan de nimoyolkuis (nimoyolitis), Nej sa nitlayekanas para Galilea iwan satepan namejwan ompa annechitajsij. </div>
<div class='p'>
<span class="verse" id="MT26_33">33&#160;</span>Ijkuakón Pedro, okilwij: </div>
<div class='p'>―Maski nochtin ma mitzkajtewakan, nej mach nimitzkawas. </div>
<div class='p'>
<span class="verse" id="MT26_34">34&#160;</span>Tonses Jesús okinankilij: </div>
<div class='p'>―Ipan melajka nimitzilwia nik yin yuak, antes de tzajtzis in kaxtil, ijkuakón tej yotikijtoj eyi buelta nik mach tinechixmati. </div>
<div class='p'>
<span class="verse" id="MT26_35">35&#160;</span>Iwan Pedro okilwij: </div>
<div class='p'>―Maski mowan ma nechmiktikan, nej mach keman nimitzkawas. </div>
<div class='p'>Iwan nochtin imomachtijkawan no ijkón okijtojkej. </div>
<div class='s'>Jesús omotiotzajtzilij kan tlatokkuawyoj itoka Getsemaní </div>
<div class='r'>(Mr. 14:32-42; Lc. 22:39-46) </div>
<div class='p'>
<span class="verse" id="MT26_36">36&#160;</span>Ijkuakón Jesús okinwikak imomachtijkawan se lugar tlatokkuawyoj itoka Getsemaní, iwan okinmilwij: </div>
<div class='p'>―Nian ximotlalikan, mientras Nej niawi nimotiotzajtziliti ik ne. </div>
<div class='p'>
<span class="verse" id="MT26_37">37&#160;</span>Okiwikak in Pedro iwan omen ipilwan in Zebedeo, iwan Jesús opéj sa tekitl mosentiroa iwan opéj moyolkokoa sa tekitl. 
<span class="verse" id="MT26_38">38&#160;</span>Ijkuakón Jesús okinmilwij: </div>
<div class='p'>―Nikmachilia itech noanima ya niixpoliwi de neyolkokole. Nian ximokawakan xiijsatokan nowan. </div>
<div class='p'>
<span class="verse" id="MT26_39">39&#160;</span>Jesús oyáj ok achitzin ik tlayakapan, ompa omotlankuaketzke asta okitennamikke in tlale, iwan omotiotzajtzilij okijtoj: </div>
<div class='p'>―Papan, in tla welis, xinechkixtili in yin tekokojkayotl. Pero amo ma mochiwa ken Nej nikneki, sino ken tejwatzin tikmonekiltia. </div>
<div class='p'>
<span class="verse" id="MT26_40">40&#160;</span>Ijkuakón Jesús omokuepke kan oyekaj eyin imomachtijkawan, iwan okinmajsitajsik kochtokej. Iwan okilwij in Pedro: </div>
<div class='p'>―¿Amo ankixikojkej nion se ora anmijsatokej nowan? 
<span class="verse" id="MT26_41">41&#160;</span>Xiijsatokan iwan ximotiotzajtzilijtokan, para amo ma amechmayawi in tlajtlakole. Namoespíritu kineki kichiwas tlan kuale, pero namotlalnakayo mach tlaxikoa. </div>
<div class='p'>
<span class="verse" id="MT26_42">42&#160;</span>Jesús oyáj ipan ojpatian omotiotzajtzilito, iwan omotiotzajtzilij ijkín: </div>
<div class='p'>―Papan, tla amo welis nimakisas de itech yin tekokojkayotl, tonses ma mochiwa kiné tlan tejwatzin tikmonekiltis. </div>
<div class='p'>
<span class="verse" id="MT26_43">43&#160;</span>Oksemi omokuepke kan oyekaj imomachtijkawan, iwan oksemi okinmajsitajsik kochtokej, porke inpan omopachoj in kochilistle. 
<span class="verse" id="MT26_44">44&#160;</span>Oksemi okinkajtej, iwan oyáj omotiotzajtzilito ya eyi buelta, iwan oksemi okijtoj tlan achtoj okijtoj. 
<span class="verse" id="MT26_45">45&#160;</span>Satepan oyáj kan oyekaj imomachtijkawan, iwan okinmilwij: </div>
<div class='p'>―Axan keman xikochikan iwan ximosewikan. Yoajsik ora, Nej katlej onimochij nitlakatl ya nechtemaktiskej (nechtemaktiliskej) inmak in tlakaj tlajtlakolejkej. 
<span class="verse" id="MT26_46">46&#160;</span>Ximewakan, ma tiwian. Yompa witz katlej nechtemaktis. </div>
<div class='s'>Jesús okikitzkijkej </div>
<div class='r'>(Mr. 14:43-50; Lc. 22:47-53; Jn. 18:2-11) </div>
<div class='p'>
<span class="verse" id="MT26_47">47&#160;</span>Jesús ok otlapojtoka nijkuak oejkok in Judas, katlej oyeka se de yejwan majtlaktle iwan omen imomachtijkawan, okualinwikaya miekej tlakaj kiwalkuij espada iwan kiwalkuij kuawitl. Yinmej tlakaj okualintitlankej in tlayekankej tiopixkej iwan tlayekankej tetajtzitzintin judiojtin. 
<span class="verse" id="MT26_48">48&#160;</span>Pero in Judas antes de kinmaktilis in Jesús, achtoj okinmilwij in tlakaj kenik kinmititis. Okinmilwij: </div>
<div class='p'>―Katlej nej nikixpipitzos, yen yon Jesús. Xikitzkikan iwan xikwikakan. </div>
<div class='p'>
<span class="verse" id="MT26_49">49&#160;</span>Satepan in Judas omijkuanij inawak Jesús iwan okijtoj: </div>
<div class='p'>―¡Noltij Tlamachtij! </div>
<div class='p'>Iwan okixpipitzoj. 
<span class="verse" id="MT26_50">50&#160;</span>Iwan Jesús okinankilij: </div>
<div class='p'>―Amigo, ¿tlan otikchiwako? </div>
<div class='p'>Ijkuakón omijkuanijkej okitzkijkej in Jesús, iwan okiwikakej. </div>
<div class='p'>
<span class="verse" id="MT26_51">51&#160;</span>Ijkuakón se imomachtijkaw in Jesús okikixtij iespada iwan okinakastzontekke itekipanoj in weyi tiopixke. 
<span class="verse" id="MT26_52">52&#160;</span>Ijkuakón Jesús okilwij: </div>
<div class='p'>―Xiktlaati moespada. Porke nochtin akinmej kimomagaskej ika espada, noijki mikiskej ika espada. 
<span class="verse" id="MT26_53">53&#160;</span>¿Amo tikmati tla Nej niknekini, welini niktlajtlaniliani noPapan, ma kualintitlani miles de angelestin para ma nechpalewikij iwan san niman kualintitlanini? 
<span class="verse" id="MT26_54">54&#160;</span>Pero tla ijkón nikchiwas, ¿kenik mochiwas tlan kijta tiotlajkuilole, katlej kijta nik ijkón nipanos? </div>
<div class='p'>
<span class="verse" id="MT26_55">55&#160;</span>Tonses Jesús okinmilwij in tlakaj: </div>
<div class='p'>―¿Annechkitzkikoj namejwan ika espada iwan ika kuawitl kej yeskia niichtekke? Nochipa onieka amowan itech in weyi tiopan onitlamachtijtoka iwan mach keman annechkitzkijkej. 
<span class="verse" id="MT26_56">56&#160;</span>Pero nochi yin nipanoa para ma mochiwa tlan kijta in tiotlajkuilole katlej okijkuilojkej in profetajtin. </div>
<div class='p'>Ijkuakón nochtin imomachtijkawan okikajtejkej iselti in Jesús iwan ocholojkej. </div>
<div class='s'>Jesús okiwikakej kan tlaixkomakaj (tlatzonmanaj) </div>
<div class='r'>(Mr. 14:53-65; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MT26_57">57&#160;</span>Katlej okitzkijkej in Jesús okiwikakej ixpan weyi tiopixke Caifás, kan oololitokaj in tlamachtijkej de itlanawatil in Moisés iwan tlayekankej tetajtzitzintin. 
<span class="verse" id="MT26_58">58&#160;</span>Pero in Pedro inkuitlapan oyáj de wejka asta kan patio de ichan in weyi tiopixke, ompa okalakke iwan omotlalij inwan mayoltin para kitas tlanon tlapanos. </div>
<div class='p'>
<span class="verse" id="MT26_59">59&#160;</span>In tlayekankej tiopixkej, iwan tlayekankej tetajtzitzintin, iwan nochtin de yen junta, okitemoayaj kenik kimayawiskej in Jesús ika tlajtoltlatlalilistle para kimiktiskej. 
<span class="verse" id="MT26_60">60&#160;</span>Pero mach itlaj okajxiliayaj tlan ika kistlakawiskej, maski miekej okijtojkej tlan amo melawak. Pero satepan omoketzkej omen tlakaj teistlakawijkej katlej mach kualtin, 
<span class="verse" id="MT26_61">61&#160;</span>iwan okijtojkej: </div>
<div class='p'>―Yin tlakatl okijtoj: “Nej welis nikxitinis in weyi tiopan de Dios, iwan san ika eyi tonale nikkewaltis oksemi.” </div>
<div class='p'>
<span class="verse" id="MT26_62">62&#160;</span>Tonses in tlayekanke tiopixke omoketzke, iwan okilwij in Jesús: </div>
<div class='p'>―¿Amo titlanankilis? ¿Melawak tlan yejwan mitzistlakawiaj? </div>
<div class='p'>
<span class="verse" id="MT26_63">63&#160;</span>Pero Jesús mach otlanankilij. Ijkuakón in tlayekanke tiopixke okilwij: </div>
<div class='p'>―Nimitznawatia ika itoka in toTajtzin Dios katlej nochipa yolitok, xitechilwi kox yen tej tiCristo, iKone in Dios. </div>
<div class='p'>
<span class="verse" id="MT26_64">64&#160;</span>Jesús okinankilij: </div>
<div class='p'>―Aján yen Nej, ijkón ken tej yotikijtoj. Iwan noijki namechilwia, nik namejwan annechitaskej Nej katlej onimochij nitlakatl niewatos ik iyekma in Dios katlej kipia weyi ipoder, iwan niwitz de ilwikak ijtik mixtle. </div>
<div class='p'>
<span class="verse" id="MT26_65">65&#160;</span>Ijkuakón in tlayekanke tiopixke omotlakentzayanke, iwan okijtoj: </div>
<div class='p'>―¡Yin tlakatl kixpanawia in Dios! ¿Tlan para moneki ok akaj ma kistlakawi de tlan yokijtoj? Namejwan ya ankikakej tlan yej inewian yokimokuitij. 
<span class="verse" id="MT26_66">66&#160;</span>¿Namejwan ken ankijtaj? </div>
<div class='p'>Iwan yejwan okijtojkej: </div>
<div class='p'>―¡Tlajtlakolej, moneki ma miki! </div>
<div class='p'>
<span class="verse" id="MT26_67">67&#160;</span>Ijkuakón okixchijchakej iwan okimaitenkej. Oksekimej okixtlajtlatzinijkej 
<span class="verse" id="MT26_68">68&#160;</span>iwan okilwijkej: </div>
<div class='p'>―Tej komo tiCristo, ¡tla xitlajto (xikadibinaro) akin omitzmaak! </div>
<div class='s'>Pedro okijtoj mach kixmati in Jesús </div>
<div class='r'>(Mr. 14:66-72; Lc. 22:56-62; Jn. 18:15-18, 25-27) </div>
<div class='p'>
<span class="verse" id="MT26_69">69&#160;</span>Pedro oewatoka kalan kan patio, iwan ijkuakón se tlapalewijkasiwatl omijkuanij inawak iwan okilwij: </div>
<div class='p'>―Tej noijki otinemia iwan Jesús katlej de estado de Galilea. </div>
<div class='p'>
<span class="verse" id="MT26_70">70&#160;</span>Pedro mach okimokuitij, okijtoj: </div>
<div class='p'>―Mach nikmati tlan tikijta. </div>
<div class='p'>
<span class="verse" id="MT26_71">71&#160;</span>Pedro yokistiaya ik puertajko, oksé siwatl okitak, iwan okinmilwij katlej ompa oyekaj: </div>
<div class='p'>―Yin tlakatl noijki onemia iwan Jesús de pueblo de Nazaret. </div>
<div class='p'>
<span class="verse" id="MT26_72">72&#160;</span>Pedro oksemi mach okimokuitij, iwan asta okijtoj nik in Dios tlachixtok. Okijtoj: </div>
<div class='p'>―Mach nikixmati in yon tlakatl. </div>
<div class='p'>
<span class="verse" id="MT26_73">73&#160;</span>Okachitzin satepan, katlej ompa oyekaj omijkuanijkej inawak in Pedro, iwan okilwijkej: </div>
<div class='p'>―Ya nele, tej noijki se de yejwan, porke mokaki oksé nik titlapoa. </div>
<div class='p'>
<span class="verse" id="MT26_74">74&#160;</span>Ijkuakón opéj tlawikaltia iwan asta okijtoj nik in Dios tlachixtok mach melawak. Okijtoj: </div>
<div class='p'>―Mach nikixmati in yon tlakatl. </div>
<div class='p'>Iwan san niman ijkuakón owaltzajtzik in kaxtil. 
<span class="verse" id="MT26_75">75&#160;</span>Ijkuakón Pedro okelnamikke tlan achtoj okilwij in Jesús: “Antes de tzajtzis in kaxtil, tej ijkuakón yotikijtoj ya eyi buelta nik mach tinechixmati.” Iwan Pedro okiske de ompa iwan ochokak sa tekitl.  </div>
<div class='psalmlabel' id='MT27_0'> 27</div>
<div class='s'>Jesús okiwikakej inawak Pilato </div>
<div class='r'>(Mr. 15:1; Lc. 23:1-2; Jn. 18:28-32) </div>
<div class='p'>
<span class="verse" id="MT27_1">1&#160;</span>Nijkuak otlaneske, nochtin in tlayekankej tiopixkej inwan tlayekankej tetajtzitzintin judiojtin, omotlalijkej san se tlajtole kenamij kichiwaskej para kimiktiskej in Jesús. 
<span class="verse" id="MT27_2">2&#160;</span>Okiwikakej ilpitiw iwan okimaktilijkej in gobernador Poncio Pilato. </div>
<div class='s'>Judas omokechpiloj </div>
<div class='p'>
<span class="verse" id="MT27_3">3&#160;</span>Satepan Judas, katlej okitemaktij (okitemaktilij) in Jesús, nijkuak okitak nik in Jesús yokitlajtlakoltijkej para mikis, omoyolpejpenke (omoyolkuepke) de tlan okichij, iwan oyáj okinkuepilito in senpoale iwan majtlaktle tomin de plata in tlayekankej tiopixkej iwan tlayekankej tetajtzitzintin. 
<span class="verse" id="MT27_4">4&#160;</span>Iwan okinmilwij: </div>
<div class='p'>―Yonitlajtlakoj, porke oniktemaktij yon tlakatl katlej mach itlaj tlajtlakole okichij. </div>
<div class='p'>Pero yejwan okilwijkej: </div>
<div class='p'>―Tejwan mach totekiw. ¡Ompa tej xikita! </div>
<div class='p'>
<span class="verse" id="MT27_5">5&#160;</span>Ijkuakón Judas okitlamotlak in tomin ijtik in weyi tiopan, okiske, iwan oyáj omokechpiloto. </div>
<div class='p'>
<span class="verse" id="MT27_6">6&#160;</span>In tlayekankej tiopixkej okololojkej in tomin iwan okijtojkej: </div>
<div class='p'>―Mach welis tiktlaliskej yin tomin ijtik kaja kan motlalia in ofrenda, porke ika okitlaxtlajkej imikilis se tlakatl. </div>
<div class='p'>
<span class="verse" id="MT27_7">7&#160;</span>Iwan satepan omotlalijkej san se tlajtole para ika yon tomin kikowiliskej itlal in Xoktzinchij, para kipiaskej kan kintookaskej in tlakaj katlej mach ompa chanejkej. 
<span class="verse" id="MT27_8">8&#160;</span>Por yonik yon tlale itoka asta axan, Tlale de Estle. 
<span class="verse" id="MT27_9">9&#160;</span>Iwan ijkón omochij tlan okijtoj in profeta Jeremías, nijkuak okijtoj: “Okitilankej (okonankej) in senpoale iwan majtlaktle tomin de plata, achón tomin katlej okitemakakej in tlakaj de Israel por Yej. 
<span class="verse" id="MT27_10">10&#160;</span>Iwan ika yon tomin okikowilijkej itlal in Xoktzinchij, ijkón ken onechnawatij in Señor.” </div>
<div class='s'>Pilato okitlatzintokij in Jesús </div>
<div class='r'>(Mr. 15:2-5; Lc. 23:3-5; Jn. 18:33-38) </div>
<div class='p'>
<span class="verse" id="MT27_11">11&#160;</span>Jesús oyeka ixpan gobernador itoka Pilato, iwan yin gobernador okitlajtlanij in Jesús: </div>
<div class='p'>―¿Yen tej tiRey de judiojtin? </div>
<div class='p'>Jesús okilwij: </div>
<div class='p'>―Aján, ijkón ken tej yotikijtoj. </div>
<div class='p'>
<span class="verse" id="MT27_12">12&#160;</span>Iwan maski in tlayekankej tiopixkej iwan tlayekankej tetajtzitzintin opéj kistlakawiaj, in Jesús mach itlaj okijtoj. 
<span class="verse" id="MT27_13">13&#160;</span>Ijkuakón Pilato okilwij: </div>
<div class='p'>―¿Amo tikkaki tlan yejwan kijtaj de tej? </div>
<div class='p'>
<span class="verse" id="MT27_14">14&#160;</span>Pero Jesús mach itlaj okinankilij. Iwan Pilato sa otlajtlachixke (omomajmawtij). </div>
<div class='s'>Jesús okitemaktijkej (okitemaktilijkej) para ma kimiktikan </div>
<div class='r'>(Mr. 15:6-20; Lc. 23:13-25; Jn. 18:38–19:16) </div>
<div class='p'>
<span class="verse" id="MT27_15">15&#160;</span>In gobernador okipiaya kostumbre ke itech ilwitl de pascua kikajkawas se preso, san katlij yej kitlajtlaniliskej in tlakaj. 
<span class="verse" id="MT27_16">16&#160;</span>Ijkuakón otzaktoka telpiloyan se tlakatl katlej ik nowian (nian nepa) okitokayomatiaj itoka Barrabás. 
<span class="verse" id="MT27_17">17&#160;</span>Iwan nijkuak omololojkej miekej tlakaj, in Pilato okintlajtlanij: </div>
<div class='p'>―¿Katlij yej namejwan nankinekij ma nikkajkawa: yen Barrabás, o noso yen Jesús, katlej kinotzaj Cristo? </div>
<div class='p'>
<span class="verse" id="MT27_18">18&#160;</span>Porke in Pilato okimomakak kuenta nik in tiopixkej omoxikoayaj, iwan por yonik okitemaktijkej (okitemaktilijkej) in Jesús. </div>
<div class='p'>
<span class="verse" id="MT27_19">19&#160;</span>Mientras Pilato oewatoka ipan isiya para tlaixkomakas (tlatzonmanas), isiwa otlatitlanke ma kilwitij: “Amo ximokalaki iwan yon tlakatl yolchipawak, porke yin yuak wel onechmajmawtij tlan onikteemikke de yej.” </div>
<div class='p'>
<span class="verse" id="MT27_20">20&#160;</span>Pero in tlayekankej tiopixkej iwan tlayekankej tetajtzitzintin okintlatlalwijkej in tlakaj para ma kitlajtlanilikan ma kikajkawakan in Barrabás, iwan ma kimiktikan in Jesús. 
<span class="verse" id="MT27_21">21&#160;</span>In gobernador oksemi okinmilwij: </div>
<div class='p'>―¿Katlij yej de yinmej omen ankinekij ma nikkajkawa? </div>
<div class='p'>Iwan yejwan okijtojkej: </div>
<div class='p'>―Xikkajkawa in Barrabás. </div>
<div class='p'>
<span class="verse" id="MT27_22">22&#160;</span>Pilato okintlajtlanij: </div>
<div class='p'>―¿Iwan tlan nikchiwas iwan Jesús, katlej kinotzaj Cristo? </div>
<div class='p'>Nochtin okilwijkej: </div>
<div class='p'>―¡Xikmajmasolti itech krus! ¡Ma miki! </div>
<div class='p'>
<span class="verse" id="MT27_23">23&#160;</span>Tonses in Pilato okinmilwij: </div>
<div class='p'>―Pero, ¿tlan okichij? </div>
<div class='p'>Pero yejwan oksemi otzajtzikej: </div>
<div class='p'>―¡Xikmajmasolti itech krus! ¡ma miki! </div>
<div class='p'>
<span class="verse" id="MT27_24">24&#160;</span>Nijkuak in Pilato okitak nik mach itlaj owelia okichiwaya iwan yej okachi oyomoniaj, ijkuakón otlanawatij ma kikuitij atl iwan omomajtekij inmixpan nochtin tlakaj, iwan okijtoj: </div>
<div class='p'>―Nej mach nikmati de imikilis in yin tlakatl. Ompa amejwan xikitakan. </div>
<div class='p'>
<span class="verse" id="MT27_25">25&#160;</span>Iwan nochtin in tlakaj okijtojkej: </div>
<div class='p'>―¡Yon xitechkawili tejwan iwan topilwan ma yeto tejwan totlajtlakol de imikilis! </div>
<div class='p'>
<span class="verse" id="MT27_26">26&#160;</span>Tonses in Pilato okikajkaj in Barrabás. Iwan satepan otlanawatij ma kiwitekikan in Jesús, iwan okinmaktilij in tlakaj para ma kimajmasoltikan itech krus. </div>
<div class='p'>
<span class="verse" id="MT27_27">27&#160;</span>Satepan isoldadojwan in gobernador okiwikakej in Jesús kan palacio, iwan okiyawalojkej nochtin in soldadojtin. 
<span class="verse" id="MT27_28">28&#160;</span>Satepan okixixinijkej (okixipetzojkej), iwan okonakiltijkej se tlakemitl weyak chichiltikatlilmiktik ken katlej konakiaj in reytin. 
<span class="verse" id="MT27_29">29&#160;</span>Okichijkej se korona de witztle iwan okitlalilijkej ipan itzontekon. Okitzkiltijkej se vara itech iyekma kej tekiwaj. Iwan omotlankuaketzayaj iyakapan, okipinawiayaj okijtoayaj: </div>
<div class='p'>―¡Viva in Rey de judiojtin! </div>
<div class='p'>
<span class="verse" id="MT27_30">30&#160;</span>Iwan okichijchayaj, iwan okikixtilijkej in vara iwan ika okikuawijwitekiaj. 
<span class="verse" id="MT27_31">31&#160;</span>Satepan de okipinawijkej, okikixtilijkej in tlakemitl chichiltikatlilmiktik iwan oksemi okonakiltijkej itzotzol. Satepan okiwikakej para kimajmasoltiskej itech krus. </div>
<div class='s'>Jesús okimajmasoltijkej itech krus </div>
<div class='r'>(Mr. 15:21-32; Lc. 23:26-43; Jn. 19:17-27) </div>
<div class='p'>
<span class="verse" id="MT27_32">32&#160;</span>Nijkuak yoyayaj ipan ojtle, okinamikej se tlakatl de pueblo de Cirene itoka Simón. Iwan okitoktijkej ma kimamali ikrus in Jesús. </div>
<div class='p'>
<span class="verse" id="MT27_33">33&#160;</span>Nijkuak oajsitoj se lugar itoka Gólgota, kijtosneki Mikkatzontekomatl, 
<span class="verse" id="MT27_34">34&#160;</span>okimakakej ma koni vino katlej okinelojkej ika se pajtle chichik. Pero nijkuak okiyekoj, mach okinekke okonik. </div>
<div class='p'>
<span class="verse" id="MT27_35">35&#160;</span>Nijkuak yokimajmasoltijkej itech krus, in soldadojtin omotlaankej para kimoxejxeliliskej entre yejwan itzotzol in Jesús. Ijkón omochij tlan ya wejkawitl okijtoj in profeta: “Omotlaankej, iwan okimoxejxelilijkej notzotzol entre yejwan.” 
<span class="verse" id="MT27_36">36&#160;</span>Iwan satepan omotlalijkej para kitlatoskej (kikuidarojtoskej). 
<span class="verse" id="MT27_37">37&#160;</span>Ik ikuapak okitlalilijkej se letrero ijkuilitok por tlanik okimajmasoltijkej itech krus. Kijtojtok: “Yin yen Jesús, inRey in judiojtin.” </div>
<div class='p'>
<span class="verse" id="MT27_38">38&#160;</span>Noijki omen ichtekej okinmajmasoltijkej itech krus san sekan iwan Jesús, se ik iyekma iwan oksé ik iopochma. 
<span class="verse" id="MT27_39">39&#160;</span>Iwan katlej ik ompa opanoayaj otlajtoayaj biero de Yej, iwan okoliniayaj intzontekon 
<span class="verse" id="MT27_40">40&#160;</span>okijtoayaj: </div>
<div class='p'>―¿Amo otikijtoaya nik welini tikxitiniani in weyi tiopan iwan san ika eyi tonale welini oksemi tikewaltiani? Ma tikitakan kiné. Xitemo de itech krus tla melawak tej titeKone de Dios. </div>
<div class='p'>
<span class="verse" id="MT27_41">41&#160;</span>No ijkón okipinawiayaj in tlayekankej tiopixkej iwan tlamachtijkej de itlanawatil in Moisés, noijki in fariseos iwan tlayekankej tetajtzitzintin, okijtoayaj: </div>
<div class='p'>
<span class="verse" id="MT27_42">42&#160;</span>―Okinmakixtij oksekimej, pero yej inewian mach weli momakixtia. Tla melawak yen Rey de Israel, ma temo de itech krus, para tikneltokaskej nik melawak yen Cristo. 
<span class="verse" id="MT27_43">43&#160;</span>Tla okitlalij itlaneltokalis inawak Dios, tonses ma kimakixti in Dios, tla melawak kitlasojtla. Porke Yej okijtoj nik in Yej teKone de Dios. </div>
<div class='p'>
<span class="verse" id="MT27_44">44&#160;</span>In ichtekej katlej okinmajmasoltijkej itech krus iwan Jesús noijki otlajtoayaj biero de Yej. </div>
<div class='s'>Jesús omikke </div>
<div class='r'>(Mr. 15:33-41; Lc. 23:44-49; Jn. 19:28-30) </div>
<div class='p'>
<span class="verse" id="MT27_45">45&#160;</span>Ijkuakón itech nochi in tlaltikpak otlatleyuak, desde tlajko tonale asta las tres de tiotlakke. 
<span class="verse" id="MT27_46">46&#160;</span>Iwan itech yon ora kej las tres de tiotlakke, Jesús otzajtzik chikawak: </div>
<div class='p'>―Elí, Elí, ¿lama sabactani? ―kijtosneki: Dios mío, Dios mío, ¿tlanik otinechkaj noselti? </div>
<div class='p'>
<span class="verse" id="MT27_47">47&#160;</span>Sekimej katlej ompa oyekaj, okikakej iwan okijtojkej: </div>
<div class='p'>―Yin tlakatl kinotza in profeta Elías. </div>
<div class='p'>
<span class="verse" id="MT27_48">48&#160;</span>San niman ijkuakón se de yejwan omotlaloj okikuito se esponja, iwan satepan de okisiaj ika iayo uvas xokok, okilpij itech se kuawitl iwan okiyaktilij para ma koni. 
<span class="verse" id="MT27_49">49&#160;</span>Pero oksekimej okijtojkej: </div>
<div class='p'>―Xikkawa. Ma tikitakan kox witz kimakixtiki in Elías. </div>
<div class='p'>
<span class="verse" id="MT27_50">50&#160;</span>Jesús oksemi otzajtzik chikawak, iwan omikke. 
<span class="verse" id="MT27_51">51&#160;</span>Iwan san niman ijkuakón in kortina de yen weyi tiopan otlajkotzayanke, desde tlakpak asta tlakxitlan. Otlalolinke ixko yin tlaltikpak, in temej otlajtlapankej, 
<span class="verse" id="MT27_52">52&#160;</span>in mikkakuyoktin otlatlapokej. Iwan miekej mikkamej omoyolkuikej katlej otlaneltokakej inawak Dios. 
<span class="verse" id="MT27_53">53&#160;</span>Yinmej katlej omoyolkuikej okiskej de ijtik inmikkakuyok satepan de omoyolkuik in Jesús, iwan okalakej itech weyikan de Jerusalén, katlej tlatiochiwaloj, kan miekej tlakaj okinmitakej. </div>
<div class='p'>
<span class="verse" id="MT27_54">54&#160;</span>In kapitan iwan katlej iwan oyekaj okitlatokaj in Jesús, nijkuak okitakej otlalolinke iwan nochi tlan otlapanok, sa tekitl omomawtijkej iwan okijtojkej: </div>
<div class='p'>―Yin tlakatl melawak nik yen iKone in Dios. </div>
<div class='p'>
<span class="verse" id="MT27_55">55&#160;</span>Ompa oyekaj miekej siwamej okonitokaj de wejka, katlej owalajkej iwan Jesús desde estado de Galilea asta Jerusalén katlej okipalewijkej. 
<span class="verse" id="MT27_56">56&#160;</span>Ompa oyeka in María de pueblo de Magdala, iwan María katlej inmaman in Jacobo iwan José, iwan noijki ompa oyeka inmaman katlej ipilwan in Zebedeo. </div>
<div class='s'>Jesús okitookakej ijtik se mikkakuyoktle </div>
<div class='r'>(Mr. 15:42-47; Lc. 23:50-56; Jn. 19:38-42) </div>
<div class='p'>
<span class="verse" id="MT27_57">57&#160;</span>Nijkuak owalixtlamikke, oejkok se tlakatl de pueblo de Arimatea katlej okimopialiaya, itoka José, iwan katlej noijki oyeka imomachtijkaw in Jesús. 
<span class="verse" id="MT27_58">58&#160;</span>Yon José oyáj okitato in Pilato iwan okitlajtlanilij itlalnakayo in Jesús. Tonses in Pilato otlanawatij ma kimakakan. 
<span class="verse" id="MT27_59">59&#160;</span>José okitemowij itlalnakayo in Jesús de itech krus iwan okimiloj ika se sábana chipawak 
<span class="verse" id="MT27_60">60&#160;</span>iwan okitlalij ijtik imikkakuyok yankuik, katlej okikuyonijkej ikxitlan se tepejxitl. Okitankachojtiaj se weyi tetl tankachtik para ika okikamatzakke, iwan satepan oyáj. 
<span class="verse" id="MT27_61">61&#160;</span>Ompa oyeka in María de pueblo de Magdala iwan oksé María, oewatokaj iyakapan mikkakuyoktle. </div>
<div class='s'>In soldadojtin katlej okitlatokaj in mikkakuyoktle </div>
<div class='p'>
<span class="verse" id="MT27_62">62&#160;</span>Owalmostlatik, satepan de yen tonale nijkuak in judiojtin omotlayektlaliliayaj para mosewiskej itech weyi tonale, in tlayekankej tiopixkej iwan fariseos, oyajkej okitatoj in Pilato 
<span class="verse" id="MT27_63">63&#160;</span>iwan okilwijkej: </div>
<div class='p'>―Nian otimitzitakoj tejwatzin, porke otikelnamikej ke nekáj tekajkayaj, nijkuak ok onemia, okijtoj ke satepan de mikini ipan eyi tonale moyolkuini. 
<span class="verse" id="MT27_64">64&#160;</span>Por yonik, xitlanawati ma kitlatokan in mikkakuyoktle asta ma ajsi eyi tonale, amo san kichiwa imomachtijkawan yaskej kikixtitiwej de yuak, iwan satepan kijtojtinemiskej nik omoyolkuik satepan de omikke. Porke in tlamo, okachi kinkajkayawas in tlakaj iwan amo san ken achtoj okinkajkayaj. </div>
<div class='p'>
<span class="verse" id="MT27_65">65&#160;</span>Pilato okinmilwij: </div>
<div class='p'>―Nian katej nosoldadojwan. Xikinwikakan iwan ompa namejwan xikitakan de kuale ma tlachixtokan asta kan welij. </div>
<div class='p'>
<span class="verse" id="MT27_66">66&#160;</span>Tonses oyajkej iwan kuale okiyekkamatzakej in mikkakuyoktle iwan okiseyarojkej in tetl katlej ika okikamatzakej, iwan ompa okinkajtejkej in soldadojtin.  </div>
<div class='psalmlabel' id='MT28_0'> 28</div>
<div class='s'>Jesús omoyolkuik </div>
<div class='r'>(Mr. 16:1-8; Lc. 24:1-12; Jn. 20:1-10) </div>
<div class='p'>
<span class="verse" id="MT28_1">1&#160;</span>Nijkuak yopanok in weyi tonale, iwan yotlanestiwalaya de yen yakinika tonale de yen samana, María de pueblo de Magdala, iwan oksé María, oyajkej okitatoj in mikkakuyoktle. 
<span class="verse" id="MT28_2">2&#160;</span>Iwan san niman ijkuakón owaltlalolinke, porke se iángel in Señor owaltemok de ilwikak iwan owalaj kan kajki in mikkakuyoktle, okijkuanij in tetl katlej ika okamatzaktoka iwan ipan omotlalij. 
<span class="verse" id="MT28_3">3&#160;</span>In ángel opetlania kej se tlapetlanalistle, iwan itzotzol oyeka istak kej mixtle katlej sa tekitl istak. 
<span class="verse" id="MT28_4">4&#160;</span>In soldadojtin nijkuak okitakej sa tekitl opapatlakakej (obibiokakej) de nemajmawtile, iwan omokajkej kej mikkamej. 
<span class="verse" id="MT28_5">5&#160;</span>Ijkuakón in ángel okinmilwij in siwamej: </div>
<div class='p'>―Amo ximomawtikan. Nej nikmati nik ankitemoaj in Jesús, katlej okimajmasoltijkej itech krus. 
<span class="verse" id="MT28_6">6&#160;</span>Mach nian kajki, porke in Yej yomoyolkuik, ijkón ken Yej okijtoj. Xiwikikan xikitakij kan ankitlalijkej. 
<span class="verse" id="MT28_7">7&#160;</span>Iwan xiwian totoka iwan xikinmilwikan imomachtijkawan nik in Yej yomoyolkuik de itech imikilis. Iwan Yej tlayekanas yas para Galilea iwan namejwan ompa ankitajsiskej. Yen yin tlan omonekia namechilwiani. </div>
<div class='p'>
<span class="verse" id="MT28_8">8&#160;</span>Ijkuakón in siwamej okiskej de kan mikkakuyoktle iwan oyajkej totoka ika miek nemajmawtile iwan ika miek pakilistle. Omotlalojkej okinmatiltitoj imomachtijkawan in Jesús. 
<span class="verse" id="MT28_9">9&#160;</span>Pero, Jesús okinnamikke ipan ojtle iwan okintlajpaloj. Tonses in siwamej omijkuanijkej inawak Jesús, okimetznapalojkej iwan okiweyikixtijkej. 
<span class="verse" id="MT28_10">10&#160;</span>Jesús okinmilwij: </div>
<div class='p'>―Amo ximomawtikan. Xiwian xikinmilwitij nokniwan ma wian para Galilea, iwan ompa nechitajsij. </div>
<div class='s'>In soldadojtin okintlaxtlawijkej para otlakajkayajkej </div>
<div class='p'>
<span class="verse" id="MT28_11">11&#160;</span>Mientras in siwamej oyajkej kan oyekaj in momachtijkej, sekimej soldadojtin katlej okitlatokaj in mikkakuyoktle oyajkej itech weyikan de Jerusalén okinmatiltitoj in tlayekankej tiopixkej nochi tlan otlapanok. 
<span class="verse" id="MT28_12">12&#160;</span>Yonmej tlayekankej tiopixkej oyajkej omotlapowitoj inwan tlayekankej tetajtzitzintin, iwan satepan de omotlalijkej san se tlajtole, okinmakakej miek tomin in soldadojtin, 
<span class="verse" id="MT28_13">13&#160;</span>iwan okinmilwijkej: </div>
<div class='p'>―Namejwan xikijtokan ke imomachtijkawan oyajkej de yuak okichtekitoj itlalnakayo, mientras namejwan ankochtokaj. 
<span class="verse" id="MT28_14">14&#160;</span>Iwan tla in gobernador kimatis ke ankochtokaj iwan kualanis, tejwan iwan timotlapowiskej para amitlaj ma amechilwi. </div>
<div class='p'>
<span class="verse" id="MT28_15">15&#160;</span>Tonses in soldadojtin okitilankej in tomin iwan okichijkej ijkón ken okinmilwijkej. Iwan asta axan ijkón kineltokaj in judiojtin. </div>
<div class='s'>Jesús okinnajnawatijtewak imomachtijkawan </div>
<div class='r'>(Mr. 16:14-18; Lc. 24:36-49; Jn. 20:19-23) </div>
<div class='p'>
<span class="verse" id="MT28_16">16&#160;</span>In majtlaktin iwan se momachtijkej oyajkej para Galilea, ipan se tepetl kan Jesús okinmilwij ompa motaskej. 
<span class="verse" id="MT28_17">17&#160;</span>Iwan nijkuak okitakej in Jesús okiweyikixtijkej. Maski sekimej mach okineltokayaj kox yen Jesús. 
<span class="verse" id="MT28_18">18&#160;</span>Jesús omijkuanij innawak iwan okinmilwij: </div>
<div class='p'>―NoPapan Dios onechmakak nochi tekiwajkayotl para ma nitlanawati ompa ilwikak iwan ixko yin tlaltikpak. 
<span class="verse" id="MT28_19">19&#160;</span>Por yonik, xiwian iwan xikinmachtikan nochtin in tlakaj de ixko yin tlaltikpak para ma yekan nomomachtijkawan. Iwan xikinkuateekikan ika itoka noPapan, ika itoka iKone, iwan ika itoka in Espíritu Santo. 
<span class="verse" id="MT28_20">20&#160;</span>Iwan xikinmachtikan ma kichiwakan nochi tlan Nej yonamechnawatij. Iwan xikelnamiktokan nik in Nej amowan nietos nochi tonale, asta ijkuak tlamis in tlaltikpak. Ijkón ma yeto.</div><div class="footnote">
<hr />
</div>
</div></body></html>
