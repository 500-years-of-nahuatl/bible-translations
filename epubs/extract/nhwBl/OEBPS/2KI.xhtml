<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia 2 REYES 1</title>
</head>
<body dir='ltr'>
<ul class='tnav'>
<li><a href='index.xhtml'>2 REYES</a></li>
</ul><ul class='tnav'><li><a href='2KI.xhtml#K21_0'>1</a></li>
<li><a href='2KI.xhtml#K22_0'>2</a></li>
<li><a href='2KI.xhtml#K23_0'>3</a></li>
<li><a href='2KI.xhtml#K24_0'>4</a></li>
<li><a href='2KI.xhtml#K25_0'>5</a></li>
<li><a href='2KI.xhtml#K26_0'>6</a></li>
<li><a href='2KI.xhtml#K27_0'>7</a></li>
<li><a href='2KI.xhtml#K28_0'>8</a></li>
<li><a href='2KI.xhtml#K29_0'>9</a></li>
<li><a href='2KI.xhtml#K210_0'>10</a></li>
</ul><ul class='tnav'>
<li><a href='2KI.xhtml#K211_0'>11</a></li>
<li><a href='2KI.xhtml#K212_0'>12</a></li>
<li><a href='2KI.xhtml#K213_0'>13</a></li>
<li><a href='2KI.xhtml#K214_0'>14</a></li>
<li><a href='2KI.xhtml#K215_0'>15</a></li>
<li><a href='2KI.xhtml#K216_0'>16</a></li>
<li><a href='2KI.xhtml#K217_0'>17</a></li>
<li><a href='2KI.xhtml#K218_0'>18</a></li>
<li><a href='2KI.xhtml#K219_0'>19</a></li>
<li><a href='2KI.xhtml#K220_0'>20</a></li>
</ul><ul class='tnav'>
<li><a href='2KI.xhtml#K221_0'>21</a></li>
<li><a href='2KI.xhtml#K222_0'>22</a></li>
<li><a href='2KI.xhtml#K223_0'>23</a></li>
<li><a href='2KI.xhtml#K224_0'>24</a></li>
<li><a href='2KI.xhtml#K225_0'>25</a></li>
</ul>

<div class='main' id='K20_0'>

<div class='mt'>2 Reyes  </div>
<div class='psalmlabel' id='K21_0'> 1</div>
<div class='s'>Mijqui Tlanahuatijquetl Ocozías </div>
<div class='p'>

<span class="verse" id="K21_1">1&#160;</span>Teipa quema ya mictoya Tlanahuatijquetl Acab, moyolajcomanque tlali Moab ehuani ica tlali Israel ehuani. 
<span class="verse" id="K21_2">2&#160;</span>Huan Tlanahuatijquetl Ocozías tlen tlali Israel huetzqui tlen se ventana huejcapa ipan ichaj nepa ipan altepetl Samaria huan tlahuel mococo. Huan quintitlanqui itequipanojcahua ma yaca itiopa Baal Zebub, nopa tlaixcopincayotl tlen altepetl Ecrón para quitlatzintoquilitij sintla mochicahuas o amo. 
<span class="verse" id="K21_3">3&#160;</span>Pero se itequihua TOTECO quiyolmelajqui Elías, catli ejqui altepetl Tisbe, tlaque quichihuayaya nopa tlanahuatijquetl. Huan quiilhui ma quinnamiquiti itequipanojcahua Tlanahuatijquetl Ocozías huan ma quinmaca ni camanali. Huan Elías quinilhui ni camanali para ma quiilhuitij ininteco: “¿Para tlen monequi titlatitlanis ma quitlatzintoquilitij tlaque panos nopa teteyotl Baal Zebub ipan tlali Ecrón? ¿Amo tijmati para Toteco Dios itztoc ipan ni tlali Israel para tijtlatzintoquilis? 
<span class="verse" id="K21_4">4&#160;</span>Huajca pampa tijchijtoc ni, TOTECO quiijtohua: ‘Ayacmo timehuas ipan motlapech, pero nopona temachtli timiquis.’ ” </div>
<div class='p'>Huan teipa Elías mocuepqui ichaj. 
<span class="verse" id="K21_5">5&#160;</span>Huan itlatitlanilhua Tlanahuatijquetl Ocozías mocuepque campa itztoya huan yaya quintlatzintoquili: </div>
<div class='p'>―¿Para tlen nimantzi anmocueptoque? </div>
<div class='p'>
<span class="verse" id="K21_6">6&#160;</span>Huan inijuanti quinanquilijque: </div>
<div class='p'>―Tijnamijque se tlacatl catli techilhui ma timocuepaca. Techilhui ma timitzyolmelahuaca para TOTECO quiijtojtoc: ‘¿Para tlen monequi titlatitlanis ma quitlatzintoquilitij Baal Zebub, nopa teteyotl ipan tlali Ecrón? ¿Amo tijmati para Toteco Dios itztoc ipan ni tlali Israel para tijtlatzintoquilis ya? Huajca pampa tijchijtoc ya ni, ayacmo timehuas ipan motlapech, pero nopona temachtli timiquis.’ </div>
<div class='p'>
<span class="verse" id="K21_7">7&#160;</span>Huajca nopa tlanahuatijquetl quintlatzintoquili: </div>
<div class='p'>―¿Quenicatza eliyaya nopa tlacatl catli anquinamijque huan anmechilhui nopa camanali? </div>
<div class='p'>
<span class="verse" id="K21_8">8&#160;</span>Huan quinanquilijque: </div>
<div class='p'>―Eliyaya se tlacatl ica iyoyo catli quisencajtoya ica iniijhuiyo tlapiyalme, huan motlajcoilpijtoya ica se cinturón tlen cuetlaxtli. </div>
<div class='p'>Huan nopa tlanahuatijquetl quiijto: </div>
<div class='p'>―¡Yaya nopa Elías catli ehua altepetl Tisbe! </div>
<div class='p'>
<span class="verse" id="K21_9">9&#160;</span>Huajca nimantzi quititlanqui se tlayacanquetl ica 50 isoldados para ma quicuitij Elías. Huajca nopa tlayacanquetl tlejcoc hasta campa itztoya huan quema quipantitoj, Elías mosehuijtoya itzonatipa se tepetl. Huajca nopa tlayacanquetl tlen nopa soldados quiilhui: </div>
<div class='p'>―¡Ta tiitequipanojca Toteco Dios, xitemo! Nopa hueyi tlanahuatijquetl quinequi xihuala tohuaya. </div>
<div class='p'>
<span class="verse" id="K21_10">10&#160;</span>Huan Elías quinanquili nopa tlayacanquetl tlen 50 soldados: </div>
<div class='p'>―Sintla na nelía niitequipanojca Toteco Dios, ma huetzi tlitl tlen ilhuicac huan ma mitztlati ica nochi 50 mosoldados. </div>
<div class='p'>Huan nimantzi huetzqui tlitl tlen ilhuicac huan quitlamitlati ica nochi 50 isoldados. </div>
<div class='p'>
<span class="verse" id="K21_11">11&#160;</span>Huan nopa tlanahuatijquetl quititlanqui seyoc tlayacanquetl ica 50 isoldados ma quiitatij Elías huan quiilhuijque: </div>
<div class='p'>―¡Ta catli tiitequipanojca Toteco Dios, nimantzi xitemo pampa quej nopa quiijtohua nopa hueyi tlanahuatijquetl! </div>
<div class='p'>
<span class="verse" id="K21_12">12&#160;</span>Huan Elías quinnanquili: </div>
<div class='p'>―Sintla na niitequipanojca Toteco Dios, ma huetzi tlitl tlen ilhuicac huan ma mitztlati ihuaya nochi nopa 50 mosoldados. </div>
<div class='p'>Huan nimantzi huetzqui tlitl tlen ilhuicac huan quitlamitlati ininhuaya nopa 50 soldados. </div>
<div class='p'>
<span class="verse" id="K21_13">13&#160;</span>Teipa sempayano nopa tlanahuatijquetl quititlanqui seyoc tlayacanquetl ica sequinoc 50 isoldados. Pero nopa expa tlayacanquetl tlen soldados tlejcoc hasta campa itztoya Elías, huan motlancuaquetzqui iixpa huan ica nochi iyolo quiilhui: </div>
<div class='p'>―Tiitequipanojca Toteco Dios, nimitztlajtlanía chicahuac, techtlasojtla na huan ni 50 soldados catli timotequipanojcahua. ¡Amo techmicti! 
<span class="verse" id="K21_14">14&#160;</span>Tijmatij tiquinpolo nopa sequinoc soldados ica tlitl catli huetzqui tlen ilhuicac, pero tojuanti techtlasojtla huan techcahua tiitztose. </div>
<div class='p'>
<span class="verse" id="K21_15">15&#160;</span>Huan itequihua TOTECO quinojnotzqui Elías huan quiilhui: </div>
<div class='p'>―Xiya ihuaya, amo xiquimacasi. </div>
<div class='p'>Huan Elías motlananqui huan temoc ipan nopa tepetl, huan yajqui ihuaya nopa tlayacanquetl para quiitati nopa hueyi tlanahuatijquetl. 
<span class="verse" id="K21_16">16&#160;</span>Huan Elías quiilhui: </div>
<div class='p'>―Quej ni quiijtohua TOTECO: ‘Pampa tiquintitlanqui motlatitlanilhua ma quitlatzintoquilitij Baal Zebub, nopa tlaixcopincayotl tlen altepetl Ecrón, ayacmo timehuas ipan motlapech, pero nica temachtli timiquis pampa tijchijtoc quen amo tijmati sintla niitztoc niamoTeco Dios ipan ni tlali Israel para techtlatzintoquilisquía.’ </div>
<div class='p'>
<span class="verse" id="K21_17">17&#160;</span>Huajca mijqui Tlanahuatijquetl Ocozías san quen TOTECO quiilhuijtoya ica Elías. Huan Joram catli eliyaya iicni mochijqui tlanahuatijquetl pampa Ocozías amo quipixqui icone. Huan Joram pejqui tlanahuatía ipan tlali Israel quema ne seyoc Tlanahuatijquetl Joram catli eliyaya icone Josafat yohuiyaya para ome xihuitl tlanahuatis ipan tlali Judá. </div>
<div class='p'>
<span class="verse" id="K21_18">18&#160;</span>Huan nochi sequinoc tlamantli catli panoc ipan itequi Tlanahuatijquetl Ocozías huan nochi catli quichijqui eltoc ijcuilijtoc ipan nopa amatlajcuiloli catli itoca Catli Quichijque Nopa Tlanahuatiani Ipan Tlali Israel.  </div>
<div class='psalmlabel' id='K22_0'> 2</div>
<div class='s'>Elías tlejcoc ilhuicac </div>
<div class='p'>
<span class="verse" id="K22_1">1&#160;</span>Teipa quema monechcahuiyaya nopa hora para TOTECO quihuicas Elías hasta ilhuicac ipan se ajcomalacatl, Eliseo quisayaya altepetl Gilgal ihuaya Elías, 
<span class="verse" id="K22_2">2&#160;</span>pero Elías quiilhui: </div>
<div class='p'>―Ximocahua nica, pampa TOTECO nechtitlantoc ma niya campa altepetl Betel. </div>
<div class='p'>Pero Eliseo quinanquili: </div>
<div class='p'>―Temachtli nimitzilhuía amo nimitzcahuas moseltzi. </div>
<div class='p'>Huajca yajque san sejco hasta Betel. </div>
<div class='p'>
<span class="verse" id="K22_3">3&#160;</span>Pero nopa telpoca tlajtol pannextiani catli itztoyaj ipan Betel quisque quinamiquitoj Eliseo huan quiilhuijque: </div>
<div class='p'>―¿Ta no tijmati para ama TOTECO mitzquixtilis Elías, motlamachtijca? </div>
<div class='p'>Huan Eliseo quinnanquili: </div>
<div class='p'>―Quena, nijmati, pero amo tleno xiquijtoca. </div>
<div class='p'>
<span class="verse" id="K22_4">4&#160;</span>Teipa Elías quiilhui Eliseo: </div>
<div class='p'>―Ximocahua nica ipan Betel pampa TOTECO nechtitlantoc ma niya altepetl Jericó. </div>
<div class='p'>Pero Eliseo quinanquili: </div>
<div class='p'>―Nelía temachtli nimitzilhuía, amo nimitzcahuas moseltzi. </div>
<div class='p'>Huajca yajque san sejco hasta altepetl Jericó. 
<span class="verse" id="K22_5">5&#160;</span>Huan nopa telpoca tlajtol pannextiani catli itztoyaj altepetl Jericó monechcahuitoj campa Eliseo, huan quiilhuijque: </div>
<div class='p'>―¿Ta no tijmati para ama TOTECO mitzquixtilis motlamachtijca? </div>
<div class='p'>Huan Eliseo quinnanquili: </div>
<div class='p'>―Quena, ya nijmati, pero amo tleno xiquijtoca. </div>
<div class='p'>
<span class="verse" id="K22_6">6&#160;</span>Teipa Elías quiilhui Eliseo: </div>
<div class='p'>―Ximocahua nica Jericó pampa TOTECO nechtitlantoc hasta hueyatl Jordán. </div>
<div class='p'>Pero Eliseo quinanquili quen nochipa quinanquiliyaya: </div>
<div class='p'>―Nelía temachtli nimitzilhuía, amo nimitzcahuas moseltzi. </div>
<div class='p'>Huajca yajque nochi ome san sejco. 
<span class="verse" id="K22_7">7&#160;</span>Huan hualajque 50 telpoca tlajtol pannextiani, huan moquetzque huejca iniixmelac Elías huan Eliseo para quintlachilise. Huan Elías huan Eliseo moquetzque iteno hueyatl Jordán. 
<span class="verse" id="K22_8">8&#160;</span>Huan Elías moquixtili itlaque catli quinextiyaya para eli se tlajtol pannextijquetl, huan quimimilo, huan ica quitzohuitejqui nopa atl san se huelta. Huan nimantzi nopa hueyatl motlajcoxelo huan nochi ome quiixcotonque ipan tlali huactoc. 
<span class="verse" id="K22_9">9&#160;</span>Huan quema ya quiixcotontoyaj, Elías quiilhui Eliseo: </div>
<div class='p'>―Techtlajtlani tlaque tijnequi ma nimitzchihuili pampa amo huejcahuas para nechhuicase. </div>
<div class='p'>Huan Eliseo quiilhui: </div>
<div class='p'>―Nimitztlajtlanía ma nijseli motequi quen tlayacanca tlajtol pannextijquetl. </div>
<div class='p'>
<span class="verse" id="K22_10">10&#160;</span>Huan Elías quinanquili: </div>
<div class='p'>―Tlahuel ohui catli timotlajtlanijtoc. Pero sintla techitas quema nechhuicase tlen campa ta, TOTECO mitzmacas catli tijtlajtlanía. Huan sintla amo techitas, huajca amo. </div>
<div class='p'>
<span class="verse" id="K22_11">11&#160;</span>Huan quema nopa ome tlacame yohuiyayaj huan camanaltitiyohuiyayaj, nimantzi monexti tlatlajco inijuanti se cuacarro catli senquistoc tlitl ica cahuayojme catli nojquiya tlitl. Huan Elías ipan tlejcoc huan yajqui ilhuicac ipan se ajcomalacatl. 
<span class="verse" id="K22_12">12&#160;</span>Huan Eliseo quiitac nopa tlamantli, huan quinojnotzqui chicahuac huan quiijto: “Notata, ta catli tieliyaya ichicahualis ni tlali Israel, ama techcajtoc.” </div>
<div class='p'>Huan ayacmo quiitac más. Huan quitlajcocotonqui tlen ya iyoyo para ma nesi itequipachol. </div>
<div class='s'>Eliseo quiseli itequi Elías </div>
<div class='p'>
<span class="verse" id="K22_13">13&#160;</span>Huan Eliseo quitlananqui itlaque Elías catli huetzqui huan mocuepqui ipan ojtli campa hualajtoyaj hasta campa hueyatl Jordán. Huan moquetzqui ateno. 
<span class="verse" id="K22_14">14&#160;</span>Huan ica nopa tlaquemitl catli huetztoya tlen Elías, Eliseo quitzohuitejqui nopa atl huan quiijto: “TOTECO, ta catli tiiTeco Elías, xijnexti mochicahualis.” </div>
<div class='p'>Huan quema quitzohuitectoya nopa hueyatl, nimantzi motlajcoxelo nopa atl huan moquetzqui se pamitl nica huan seyoc neca, huan Eliseo sempa quiixcotonqui nopa hueyatl ipan huactoc tlali. </div>
<div class='p'>
<span class="verse" id="K22_15">15&#160;</span>Huan quema quiitaque catli panoc, nopa telpoca tlajtol pannextiani catli itztoyaj ipan Jericó ipan nica nali hueyatl, quiijtojque: “¡Nopa chicahualistli catli TOTECO quimacatoya Elías, ama motlalijtoc ipan Eliseo!” </div>
<div class='p'>Huan nopa telpoca tlajtol pannextiani hualajque quinamiquicoj Eliseo ipan ojtli, huan motlancuaquetzque iixpa huan mohuijtzonque tlalchi ica miyac tlatlepanitacayotl. 
<span class="verse" id="K22_16">16&#160;</span>Huan quiilhuijque: </div>
<div class='p'>―Techcahuili ma tiquintitlanica nopa 50 tlacame catli más tetique tlen tojuanti para yase quitemotij motlamachtijca, Elías. Huelis Itonal TOTECO san quitlanantoc huan quitlalijtoc ipan se cuatitlamitl o ipan se tlachiquili. </div>
<div class='p'>Pero Eliseo quinilhui: </div>
<div class='p'>―Amo xiquintitlanica. </div>
<div class='p'>
<span class="verse" id="K22_17">17&#160;</span>Pero quifuerzajhuijque nopa tlajtol pannextiani hasta moyolyamanili Eliseo huan quincahuili ma quintitlanica nopa 50 tlacame. Huan quitemojtinenque para eyi tonati, pero amo quipantijque. 
<span class="verse" id="K22_18">18&#160;</span>Huan quema mocuepque campa mocahuayayaj ipan altepetl Jericó huan amo tleno quipantijtoyaj, Eliseo noja itztoya nopona huan quinilhui: </div>
<div class='p'>―Na nimechilhui amo xijtemotij pampa san tlapic. </div>
<div class='s'>Eliseo quichicajqui nopa atl ipan Jericó </div>
<div class='p'>
<span class="verse" id="K22_19">19&#160;</span>Huan nopa tlacame catli ehuani altepetl Jericó quiilhuijque Eliseo: </div>
<div class='p'>―Nica campa mosehuía ni altepetl nelía yejyectzi quen tiquita, pero nopa atl catli onca, amo cuali. Huan quichihua para nochi tosihuajhua ma quintlahuisoca ininconehua huan ni totlal amo hueli tlaeliltis. </div>
<div class='p'>
<span class="verse" id="K22_20">20&#160;</span>Huajca Eliseo quiijto: </div>
<div class='p'>―Techhualiquilica se xicali catli yancuic, huan xijtemitica ica istatl. </div>
<div class='p'>Huajca quihualiquilijque. 
<span class="verse" id="K22_21">21&#160;</span>Huan Eliseo yajqui campa meyayaya nopa ameli, huan quitenqui nopa istatl amelijtic, huan quiijto: </div>
<div class='p'>―Quej ni quiijtohua TOTECO: ‘Ya nijchicajtoc ni atl, huan ayacmo quihualicas miquilistli, niyon cocolistli.’ </div>
<div class='p'>
<span class="verse" id="K22_22">22&#160;</span>Huajca hasta ama nopa atl mocahua nelcuali quen Eliseo quiijto para elis. </div>
<div class='p'>
<span class="verse" id="K22_23">23&#160;</span>Teipa Eliseo quisqui nopona huan yajqui ipan Betel. Huan quema tlejcoyaya ipan ojtli, quisque miyaqui telpoca tlacame catli amo quitlepanitayayaj TOTECO, huan pejque ica paquij Eliseo. Quitzajtziliyayaj: “Ticuapepestic tlacatl, xitlejco ticuapepestic tlacatl.” </div>
<div class='p'>
<span class="verse" id="K22_24">24&#160;</span>Huan moicantlachili Eliseo huan quinitac, huan quintelchijqui ica itequiticayo TOTECO. Huan quisque ome osome ipan nopa cuatitlamitl, huan quinmictijque 42 tlen nopa telpocame. 
<span class="verse" id="K22_25">25&#160;</span>Huan teipa Eliseo quisqui nopona huan yajqui tepetl Carmelo. Teipa quisqui nopona huan mocuepqui altepetl Samaria.  </div>
<div class='psalmlabel' id='K23_0'> 3</div>
<div class='s'>Joram tlanahuati ipan tlali Israel </div>
<div class='p'>
<span class="verse" id="K23_1">1&#160;</span>Huan Joram, icone Tlanahuatijquetl Acab, mochijqui tlanahuatijquetl ipan altepetl Samaria ipan tlali Israel quema Tlanahuatijquetl Josafat ipan tlali Judá yohuiyaya para 18 xihuitl tlanahuatis. Huan Joram tlanahuati 12 xihuitl. 
<span class="verse" id="K23_2">2&#160;</span>Huan Joram quichijqui catli amo cuali iixpa TOTECO, pero amo neltlahuel quen itata huan inana catli tlahuel fiero quichijque. Pampa Joram quisosolo nopa tlaixcopincayotl tlen Baal catli itata quichijtoya. 
<span class="verse" id="K23_3">3&#160;</span>Pero Joram quitoquili itlajtlacol Tlanahuatijquetl Jeroboam, icone Nabat, catli achtihuiya quinchijqui israelitame quinhueyitlalise tlaixcopincayome tlen becerros. </div>
<div class='s'>Eliseo tlayolmelajqui quintlanise Moab ehuani </div>
<div class='p'>
<span class="verse" id="K23_4">4&#160;</span>Tlanahuatijquetl Mesa tlen tlali Moab quiniscaltiyaya borregojme. Huan para quitlaxtlahuis impuestos sesen xihuitl nopa tlanahuatijquetl tlen tlali Israel monejqui quimacas 100 mil borregojme, huan iniijhuiyo seyoc 100 mil oquich borregojme. 
<span class="verse" id="K23_5">5&#160;</span>Pero quema ya mictoya Tlanahuatijquetl Acab ipan tlali Israel, nopa tlanahuatijquetl tlen tlali Moab motlananqui iixpa Tlanahuatijquetl Joram nopa yancuic tlanahuatijquetl para ayacmo tleno quimacas. 
<span class="verse" id="K23_6">6&#160;</span>Huajca quisqui Tlanahuatijquetl Joram ipan altepetl Samaria huan quinsentili nochi isoldados ipan tlali Israel. 
<span class="verse" id="K23_7">7&#160;</span>Huan teipa tlatitlanqui ma quiitatij Josafat nopa tlanahuatijquetl tlen tlali Judá huan quiilhui: “Nopa tlanahuatijquetl tlen tlali Moab motlanantoc ica na para ayacmo tleno nechtlaxtlahuis. ¿Amo huelis tihualas techpalehuiqui tijhuilanatij huan tijfuerzajhuise sempa techtlaxtlahuis impuestos?” </div>
<div class='p'>Huan nopa tlanahuatijquetl tlen tlali Judá quinanquili: “Quena, niyas mohuaya. Nosoldados huan nocahuayos itztoque momaco san quen moaxcahua para technahuatis. San techilhui canque tijnequi ma tiyaca.” </div>
<div class='p'>
<span class="verse" id="K23_8">8&#160;</span>Huan Tlanahuatijquetl Joram quiijto: “Xipano ipan nopa ojtli catli yohui ipan huactoc tlali ipan tlali Edom.” </div>
<div class='p'>
<span class="verse" id="K23_9">9&#160;</span>Huajca quisqui nopa tlanahuatijquetl tlen tlali Israel, huan nopa tlanahuatijquetl tlen tlali Judá huan nopa tlanahuatijquetl tlen tlali Edom huan para chicome tonali nejnenque yahualtic nopa huactoc tlali campa amo huelque panose. Huan tlanqui nochi atl hasta amo tleno quipixque para quiijise ininsoldados huan inintlapiyalhua. 
<span class="verse" id="K23_10">10&#160;</span>Huajca nopa tlanahuatijquetl tlen tlali Israel quiijto: </div>
<div class='p'>―¿Tlaque tijchihuase? ¿TOTECO techhualicatoc tieyi tlanahuatiani huan tosoldados para techtemactilis imaco nopa tlanahuatijquetl tlen tlali Moab? </div>
<div class='p'>
<span class="verse" id="K23_11">11&#160;</span>Huan Tlanahuatijquetl Josafat quitlatzintoquili: </div>
<div class='p'>―¿Amo aqui nica se itlajtol pannextijca TOTECO, para tijtlatzintoquilise TOTECO ica ya huan tijmatise tlaque monequi tijchihuase? </div>
<div class='p'>Huan se itequipanojca nopa tlanahuatijquetl tlen tlali Israel quiijto: </div>
<div class='p'>―Nica itztoc Eliseo, icone Safat, catli quitequipano Elías. </div>
<div class='p'>
<span class="verse" id="K23_12">12&#160;</span>Huan Josafat quiijto: </div>
<div class='p'>―Yaya quiselía camanali tlen TOTECO. </div>
<div class='p'>Huajca nimantzi nopa tlanahuatijquetl tlen tlali Israel, huan nopa tlanahuatijquetl tlen tlali Edom huan Josafat, nopa tlanahuatijquetl ipan tlali Judá, mosentilijque huan yajque quicamanalhuitoj Eliseo. </div>
<div class='p'>
<span class="verse" id="K23_13">13&#160;</span>Huan Eliseo quiilhui Joram, nopa tlanahuatijquetl tlen tlali Israel: </div>
<div class='p'>―¿Tlaque nijpiya na ica ta? Xiya ximotlatzintoquiliti ica nopa istlacatica tlajtol pannextiani tlen Baal catli monana huan motata quintoquiliyayaj. </div>
<div class='p'>Pero nopa tlanahuatijquetl tlen tlali Israel quiilhui: </div>
<div class='p'>―Amo nijchihuas ya nopa, pampa yaya TOTECO catli techsansejcotilijtoc tieyi tlanahuatiani para techtemactilis ininmaco nopa moabitame. </div>
<div class='p'>
<span class="verse" id="K23_14">14&#160;</span>Huajca Eliseo quiilhui: </div>
<div class='p'>―Nijtestigojquetza TOTECO Catli Quinyacana Itequihuajcahua Ma Tlatlanitij para nimitzpalehuis san pampa itztoc mohuaya Tlanahuatijquetl Josafat tlen tlali Judá. Pero sintla ya amo itztosquía, huajca niyon amo nimitztlachilisquía. 
<span class="verse" id="K23_15">15&#160;</span>Techhualiquilica se catli quimati tlatzotzona para moyamanilis noyolo. </div>
<div class='p'>Huan quema nopa tlatzotzonquetl pejqui tlatzotzona, TOTECO quitlali imax ipan Eliseo huan quimacac icamanal. 
<span class="verse" id="K23_16">16&#160;</span>Huan Eliseo quiijto: </div>
<div class='p'>―TOTECO quiijtohua para monequi xijchihuaca miyac aojme huan acomoli 
<span class="verse" id="K23_17">17&#160;</span>para quicuis nopa atl catli yaya quititlanis. Quiijtohua amo anquicaquise ajacatl, niyon amo anquiitase sintla tlaquiyahuis, pero ni tlamayamitl campa anitztoque temis ica atl. Huan anatlise cuali huan nojquiya nochi amohuacaxhua huan amocahuayos. 
<span class="verse" id="K23_18">18&#160;</span>Pero ya ni sanoc ipejya catli TOTECO anmechchihuilis pampa TOTECO nojquiya quintemactilis amomaco nopa moabitame para anquintlanise. 
<span class="verse" id="K23_19">19&#160;</span>Huan anquitlamiltise nochi inialtepehua catli quipiyaj inintepa yahualtic huan anquinsosolose nochi altepeme masque catli más yejyectzitzi. Huan anquintzontequise nochi nopa cuajcuali cuame catli temacaj inintlajca, huan anquintzacuase nochi iniamelhua para ayacmo meyas atl. Huan nochi inintlal catli tlaeliltía, anquitemitise ica teme. </div>
<div class='p'>
<span class="verse" id="K23_20">20&#160;</span>Huan hualmostla quema ajsic hora para quimacase TOTECO nopa tlacajcahualistli tlatlatili catli monejqui ica ijnaloc, hualajqui atl tlen tlali Edom. Huan temic nopa tlamayamitl huan aojme huan acomoli ica atl. </div>
<div class='p'>
<span class="verse" id="K23_21">21&#160;</span>Huan nochi tlali Moab ehuani quicajque para nopa tlanahuatiani hualajtoyaj para quinhuilanaquij. Huajca mosentilijque nochi catli hueliyayaj tlahuilanaj masque coneme o huehuentzitzi. Huan moquetzque campa inepantipa inintlal. 
<span class="verse" id="K23_22">22&#160;</span>Huan ica ijnaloc nelcualca quema tonati pejqui quitlahuilía nopa atl, nopa moabitame quiitaque iniixmelac chichiltic san quen estli. 
<span class="verse" id="K23_23">23&#160;</span>Huan quiijtojque: “Ya nopa estli. Temachtli nopa tlanahuatiani mohuilantoque huan momictijtoque. Huajca san monequi ama ma timoaxcatica catli quicajtejtoque.” </div>
<div class='p'>
<span class="verse" id="K23_24">24&#160;</span>Pero quema ajsitoj nopa moabitame nopona campa nopa israelitame mochijtoyaj, nopa israelitame motlananque huan pejque quinmictíaj huan nopa moabitame cholojtejque. Huajca nopa israelitame quintepotztocaque huan calajque ipan inintlal huan quinmijmictijtiyajque moabitame nopona nojquiya. 
<span class="verse" id="K23_25">25&#160;</span>Teipa quinsosolojque nopa altepeme, huan quitemitijque ica tetl nochi tlali catli tlaeliltía, huan quitzajque nochi iniamel, huan quintzontejque nochi cuame catli temacaj inintlajca. Teipa san mocajqui altepetl Kir Hareset catli quichijchijtoyaj cuali ica teme. Pero nopa soldados catli quimatiyayaj quimajcahuaj huejhueyi tetl san sejco para tlasosolose, quiyahualojque nopa altepetl huan pejqui quihuilanaj itepa huan quej nopa quisosolojque nopa altepetl. 
<span class="verse" id="K23_26">26&#160;</span>Huan quema nopa tlanahuatijquetl tlen tlali Moab momacac cuenta para amo tlatlanise ipan nopa tlahuilanalistli, quinsentili 700 isoldados catli quimatiyayaj tlahuilanaj cuali ica machetes para quiitase sintla sentic huelise panose tlatlajco campa itztoyaj nopa tlanahuatijquetl tlen tlali Edom huan isoldados para quisase tlen nopa altepetl. Pero amo huelque quichihuaj. 
<span class="verse" id="K23_27">27&#160;</span>Huajca nopa tlanahuatijquetl tlen tlali Moab quicuic itelpoca catli achtihui ejquetl huan catli quiselisquía itequi para tlanahuatis teipa, huan quitlati quen se tlacajcahualistli para inintiotzi ipan nopa tepamitl catli quiyahualojtoya nopa altepetl para nochi quiitase. Huan nelía quincualancamacac nopa israelitame quema quiitaque tlaque fiero quichijtoya. Huan nopa israelitame quistejque huan mocuepque campa inintlal pampa quiijixque tlahuel catli quichijqui.  </div>
<div class='psalmlabel' id='K24_0'> 4</div>
<div class='s'>Momiyaquili iaceite se cahuali </div>
<div class='p'>
<span class="verse" id="K24_1">1&#160;</span>Se tonali isihua se telpoca tlajtol pannextijquetl quiilhui Eliseo: </div>
<div class='p'>―Mijqui nohuehue catli tijmati tlahuel quitlepanitayaya TOTECO. Pero yaya tlahuicayaya tomi huan ama hualajtoc catli quitlanejtijtoya huan quinequi quinhuicas ni ome noconehua para quitequipanose para nochipa. </div>
<div class='p'>
<span class="verse" id="K24_2">2&#160;</span>Huan Eliseo quitlatzintoquili: </div>
<div class='p'>―¿Tlaque huelis nimitzchihuilis na? Techilhui tlaque tijpiya ipan mochaj. </div>
<div class='p'>Huan nopa cahuali quinanquili: </div>
<div class='p'>―Amo tleno nijpiya ipan nochaj, san se pilxarrojtzi catli quipiya aceite tlen olivos. </div>
<div class='p'>
<span class="verse" id="K24_3">3&#160;</span>Huajca Eliseo quiilhui: </div>
<div class='p'>―Xiya xiquintlajtlaniti mohuampoyohua ma mitztlanejtica ojyolme, lemeteme huan tlen hueli tlamantli conme. Amo ximotlajtlaniti san se ome. Xitlajtlani tlahuel miyac. 
<span class="verse" id="K24_4">4&#160;</span>Huan teipa xicalaqui ipan mochaj ica mooquichpilhua, huan ximocaltzacuaca huan xipehua xijteca nopa aceite tlen mopilxarro ipan nochi tlamantli catli mitztlanejtijtoque. Huan quema se ya temitoc, xiquiyocatlali huan seyoc nimantzi xijtemiti. </div>
<div class='p'>
<span class="verse" id="K24_5">5&#160;</span>Huan yajqui nopa sihuatl huan quichijqui catli quiilhui. Huan teipa mocaltzajqui ihuaya ioquichpilhua. Huan inijuanti quihualiquiliyayaj nopa conme huan lemeteme huan yaya quintequiliyaya aceite. 
<span class="verse" id="K24_6">6&#160;</span>Huan quema ya quintemitijtoya nochi, quiilhui se icone: </div>
<div class='p'>―Techcuiliti seyoc comitl. </div>
<div class='p'>Huan quiijto: </div>
<div class='p'>―Ayacmo tleno onca. </div>
<div class='p'>Huajca nopa aceite ayacmo miyaquixqui más. 
<span class="verse" id="K24_7">7&#160;</span>Huan teipa nopa cahual sihuatl yajqui quipohuilito Eliseo, itequipanojca Toteco Dios. Huan Eliseo quiilhui: </div>
<div class='p'>―Ama xiya xijnemacati nopa aceite para titlaxtlahuas catli titlahuica. Huan ica catli mocahuas tlen nopa tomi, huelis anpanose ta huan mooquichpilhua. </div>
<div class='s'>Eliseo quipalehui se sihuatl </div>
<div class='p'>
<span class="verse" id="K24_8">8&#160;</span>Se tonali Eliseo yajqui altepetl Sunem. Nopona itztoya se sihuatl catli quipixqui tomi huan yaya quinotzqui ma tlacuati ichaj. Huan teipa nochipa quema panoyaya Eliseo ipan nopa altepetl, tlacuajtiquisayaya ipan ichaj. 
<span class="verse" id="K24_9">9&#160;</span>Huan teipa nopa sihuatl quiilhui ihuehue: </div>
<div class='p'>―Na nijmati para nopa tlacatl catli quemantica pano techpaxalohua, yaya se tlatzejtzeloltic tlajtol pannextijquetl tlen Toteco Dios. 
<span class="verse" id="K24_10">10&#160;</span>Ma tijchihuilica se ipilcuarto nepa huejcapa ipan seyoc piso. Tijtlalise se tlapechtli, se cuamesa, se cuasiya huan se tlahuili para nopona huelis mocahuas quema techpaxaloqui. </div>
<div class='p'>
<span class="verse" id="K24_11">11&#160;</span>Huan quej nopa quichijque. Huan se tonali quema Eliseo mosiyajquetzayaya ipan nopa pilcuartojtzi ihuaya Giezi, itequipanojca catli nemiyaya ihuaya, Eliseo quiilhui: </div>
<div class='p'>
<span class="verse" id="K24_12">12&#160;</span>―Xiquilhuiti nopa toahui catli nica ehua para nijnequi nijcamanalhuis. </div>
<div class='p'>Huan quinotzato nopa sihuatl huan yaya hualajqui moixnextico iixpa. Huan Eliseo quiilhui itequipanojca: </div>
<div class='p'>
<span class="verse" id="K24_13">13&#160;</span>―Xiquilhui ni toahui para tlahuel tijtlascamatij pampa techmocuitlahuijtoc nica ipan ichaj. Xijtlatzintoquili tlaque hueli tijchihuilise. ¿Huelis quinequis ma nijcamanalhuiti nopa tlanahuatijquetl ipan ni tlali, o huelis ma nicamanalti ica nopa tlayacanquetl tlen soldados nica para ma quipalehuica ica se tlamantli? </div>
<div class='p'>Huan nopa sihuatl quiijto para amo monequi pampa itztoya ica yejyectzi ica nochi ipan ialtepe huan teipa quisqui. </div>
<div class='p'>
<span class="verse" id="K24_14">14&#160;</span>Pero teipa Eliseo sempa quiilhui itequipanojca: </div>
<div class='p'>―¿Tlaque huelis tijchihuilise ne toahui para tijtlascamatise? </div>
<div class='p'>Huan itequipanojca quiilhui: </div>
<div class='p'>―Nopa sihuatl amo quipiya niyon se icone huan ihuehue ya huehuentzi. </div>
<div class='p'>
<span class="verse" id="K24_15">15&#160;</span>Huajca Eliseo quiilhui: </div>
<div class='p'>―Sempa xijnotzati nopa toahui. </div>
<div class='p'>Huan yajqui quinotzato huan nopa toahui moquetzaco ipan puerta. 
<span class="verse" id="K24_16">16&#160;</span>Huan Eliseo quiilhui: </div>
<div class='p'>―Ipan ne se xihuitl catli huala, ipan ni metztli tijtlacatiltis se piloquichpiltzi. </div>
<div class='p'>Huan nopa sihuatl tlananquili: </div>
<div class='p'>―¡Ay tata, ta catli tiitequipanojca Toteco Dios, amo techcajcayahua! 
<span class="verse" id="K24_17">17&#160;</span>Pero quena, nopa sihuatl conecuic huan quitlacatilti se conetl ipan nopa tonali quema xihuitqui senquistoc quen Eliseo quiilhuijtoya. </div>
<div class='p'>
<span class="verse" id="K24_18">18&#160;</span>Huan nopa piloquichpiltzi moscalti, huan se tonali yajqui quiitato itata catli itztoya ica itequipanojcahua catli pixcayayaj ipan imil. 
<span class="verse" id="K24_19">19&#160;</span>Huan nimantzi nopa conetl quiilhui itata: </div>
<div class='p'>―¡Nechcocohua notzonteco! ¡Nechcocohua notzonteco! </div>
<div class='p'>Huan itata quiilhui se tequipanojquetl ma quihuica campa itztoc inana ipan ichaj. 
<span class="verse" id="K24_20">20&#160;</span>Huajca nopa tequipanojquetl quitlananqui huan quihuicac campa itztoya inana. Huan nopa oquichpil mosehui ipan itlancuaco inana hasta tlajcotona huan teipa mijqui. 
<span class="verse" id="K24_21">21&#160;</span>Huan nopa sihuatl quihuicac campa icuarto nopa tlajtol pannextijquetl huan quitejqui ipan itlapech huan quitzactejqui nopa puerta ipan nopa cuarto. 
<span class="verse" id="K24_22">22&#160;</span>Huan nimantzi quitlatitlani ihuehue huan quiilhui: </div>
<div class='p'>―Techtitlanili se tlatequipanojquetl ica se pilburrojtzi para huelis niyas nimantzi niquitati itequipanojca Toteco Dios huan nima nimocuepas. </div>
<div class='p'>
<span class="verse" id="K24_23">23&#160;</span>Huan ihuehue quitlatzintoquili: </div>
<div class='p'>―¿Para tlen tiquitati nopa tlajtol pannextijquetl ama? Ama amo yancuic metztli, niyon amo eltoc se tonali para timosiyajquetzase. </div>
<div class='p'>Huan nopa sihuatl quiilhui: </div>
<div class='p'>―Amo ximotequipacho, nohuehue, amo tleno. </div>
<div class='p'>
<span class="verse" id="K24_24">24&#160;</span>Huan teipa nimantzi quisiyalti nopa burro huan ipan tlejcoc. Huan quiilhui itequipanojca: </div>
<div class='p'>―Xijmajmati huan xiquisihuilti ni burro, huan amo xijcahua ma moquetza niyon quentzi hasta quema nimitzilhuis. </div>
<div class='p'>
<span class="verse" id="K24_25">25&#160;</span>Huan nopa sihuatl yajqui huan ajsito tepetl Carmelo campa itztoya nopa tlajtol pannextijquetl. Huan Eliseo quiitac ica huejca huan quiilhui itequipanojca, Giezi: </div>
<div class='p'>―Xiquita ne huala ne toahui tlen altepetl Sunem. 
<span class="verse" id="K24_26">26&#160;</span>Ximotlalo xijnamiquiti. Xijtlajtlani quenicatza itztoc huan quenicatza itztoc ihuehue huan icone. </div>
<div class='p'>Huan itequipanojca yajqui huan nopa sihuatl quiilhui para cuali itztoque. 
<span class="verse" id="K24_27">27&#160;</span>Huan teipa nimantzi ajsito campa Eliseo huan momajcajqui tlalchi huan motlatzquili iicxitla Eliseo. Huan Giezi monechcahui para quiijcuinis, pero Eliseo quiilhui: </div>
<div class='p'>―Xijcahua pampa tlahuel motequipachohua huan ayamo nechnextilijtoc TOTECO tlaque quitequipachojtoc. </div>
<div class='p'>
<span class="verse" id="K24_28">28&#160;</span>Huajca nopa sihuatl quiilhui: </div>
<div class='p'>―Na amo nimitztlajtlani ma nijpiya se conetl. Ta, ica mopaquilis tiquijto. San nimitztlajtlani amo techcajcayahua huan techilhuis nijpiyas se conetl sintla amo neli. </div>
<div class='p'>
<span class="verse" id="K24_29">29&#160;</span>Huan Eliseo nimantzi quiilhui Giezi: </div>
<div class='p'>―Xijcuitehua nocuatopil huan ximotlalo hasta campa ichaj. Huan sintla tijnamiquis se acajya ipan ojtli, niyon amo xijtlajpalo. Huan sintla se acajya mitztlajpalos, amo xijnanquili. Huan xijtlaliti nocuatopil icuajtoltipa nopa oquichpil. </div>
<div class='p'>
<span class="verse" id="K24_30">30&#160;</span>Huan inana nopa oquichpil quiilhui Eliseo: </div>
<div class='p'>―Nelía melahuac nimitzilhuía, amo nimitzcajtehuas. </div>
<div class='p'>Huajca Eliseo moquetzqui huan quisqui ihuaya. 
<span class="verse" id="K24_31">31&#160;</span>Huan Giezi tlayacantiyajqui huan quitlali icuatopil icuajtoltipa nopa oquichpil, pero amo tleno caquisti, niyon amo molini. Huan Giezi mocuepqui quinamiquito Eliseo huan quiilhui: </div>
<div class='p'>―Nopa oquichpil amo isa. </div>
<div class='p'>
<span class="verse" id="K24_32">32&#160;</span>Huan Eliseo calajqui ipan nopa cali, huan quiitac para nopa oquichpil ya mictoc, huan quitectoya ipan tlen ya itlapech. 
<span class="verse" id="K24_33">33&#160;</span>Huajca calajqui ipan nopa cuarto huan quitzajqui puerta para itztos iseltzi ica nopa piloquichpiltzi huan pejqui motlatlajtía ica TOTECO. 
<span class="verse" id="K24_34">34&#160;</span>Huan tlejcoc ipan itlapech huan motejqui ipan nopa oquichpil. Huan quitlali icamac ipan icamac, huan iixteyol ipan iixteyol, huan imax ipan imax nopa oquichpil, huan itlacayo nopa oquichpil pejqui mototonilía. 
<span class="verse" id="K24_35">35&#160;</span>Huan Eliseo temoc tlatzintla ipan nopa cali huan nentinenqui tlen se ielchiqui nopa cali hasta seyoc. Huan teipa tlejcoc sempa campa nopa cuarto huan sempa motejqui ipan nopa oquichpil. Huan nopa oquichpil ajcuejxo chicome hueltas huan quitlapo iixteyol. 
<span class="verse" id="K24_36">36&#160;</span>Huan Eliseo quinotzqui Giezi huan quiilhui: </div>
<div class='p'>―Xijnotza nopa sihuatl catli nica ehua. </div>
<div class='p'>Huajca quinotzqui. Huan quema calajqui, Eliseo quiilhui: </div>
<div class='p'>―Nica itztoc mocone. </div>
<div class='p'>
<span class="verse" id="K24_37">37&#160;</span>Huan nopa sihuatl monechcahui huan momajcajqui tlalchi campa iicxihua Eliseo huan quitlascamatqui. Teipa quicuic icone huan quisqui. </div>
<div class='s'>Eliseo quicualtili nopa tlacualistli catli pajyo </div>
<div class='p'>
<span class="verse" id="K24_38">38&#160;</span>Huan Eliseo sempa paxalo ipan altepetl Gilgal huan oncayaya se hueyi mayantli nopona ipan nopa tlali. Huan nopa telpoca tlajtol pannextiani mosehuijtoyaj iixpa huan yaya quinmachtiyaya. Huan Eliseo quiilhui itequipanojca: “Xijmana atl ipan se hueyi chachapali huan xijchihua tlacualistli para ni telpoca tlajtol pannextiani.” 
<span class="verse" id="K24_39">39&#160;</span>Huajca quichijqui. Huan seyoc tequipanojquetl quisqui huan yajqui ipan se milcahuali quitemoto quilitl, pero quiajsito cuatlactli quen ayojtli huan quitzontejqui miyac huan quitenqui ipan se yoyomitl. Huan quihualicac huan quihuejhuelo huan quitenqui ipan nopa chachapali, pero amo quimatiyaya sintla eliyaya amo cuali quicuase. 
<span class="verse" id="K24_40">40&#160;</span>Teipa quintequilijque ma quicuaca nopa telpoca tlajtol pannextiani. Pero quema pejque quicuaj nopa tlacuali, inijuanti cuatzajtzique: </div>
<div class='p'>―¡Tlajtol pannextijquetl, ni tlacuali pajyo huan techmictis! Huan ayacmo huelque quicuajque. 
<span class="verse" id="K24_41">41&#160;</span>Huan Eliseo quiijto: </div>
<div class='p'>―Techhualiquilica se achi harina. </div>
<div class='p'>Huan quihualicaque. Huan Eliseo quiijtzelo iijtic nopa hueyi chachapali huan teipa quinilhui: </div>
<div class='p'>―Ama ya cualtitoc. Xijcuaca. </div>
<div class='p'>Huan ayacmo tleno catli amo cuali quipixqui nopa tlacualistli. </div>
<div class='s'>Eliseo quintlamacac cien masehualme </div>
<div class='p'>
<span class="verse" id="K24_42">42&#160;</span>Huan seyoc tonali ajsico se tlacatl catli ehua Baal Salisa, huan quihualiquili nopa tlajtol pannextijquetl Eliseo se 20 pantzi catli quichijtoya ica cebada catli quipixcaque ipan nopa achtihui pixquistli. Nojquiya quihualicac ipan imorral quentzi trigo iyol catli yancuic. Huan Eliseo quiilhui se tequipanojquetl: </div>
<div class='p'>―Xiquinmaca nopa telpoca tlacame para ma quicuaca. </div>
<div class='p'>
<span class="verse" id="K24_43">43&#160;</span>Pero nopa tequipanojquetl quiilhui: </div>
<div class='p'>―Ni tlacualistli nelquentzi. Huajca ¿quenicatza huelis quinaxilis para niquintlamacas nopa 100 tlacame? </div>
<div class='p'>Huan Eliseo quinanquili: </div>
<div class='p'>―Xiquinmajmaca nopa tlacame para ma quicuaca, pampa TOTECO quiijtohua quichihuas para nochi tlacuase cuali huan hasta mocahuas tlacualistli. </div>
<div class='p'>
<span class="verse" id="K24_44">44&#160;</span>Huajca nopa tequipanojquetl quitlali iniixpa huan nochi tlacuajque cuali huan hasta mocajqui tlacualistli quen TOTECO quiijtojtoya.  </div>
<div class='psalmlabel' id='K25_0'> 5</div>
<div class='s'>Mochicajqui Naamán </div>
<div class='p'>
<span class="verse" id="K25_1">1&#160;</span>Itztoya se tlacatl catli itoca eliyaya Naamán catli eliyaya tlayacanquetl tlen isoldados nopa tlanahuatijquetl tlen tlali Siria. Huan iteco nelía quiicneli. Huan ica Naamán TOTECO quichijqui ma tlatlani tlali Siria. Huan Naamán tlahuel quimatqui motemaca ipan tlahuilancayotl, pero quipixqui nopa palanca tlacayo cocolistli catli itoca lepra. 
<span class="verse" id="K25_2">2&#160;</span>Huan nopa soldados tlen tlali Siria momatque yohuij quinichtequij israelita ichpocame huan quiichtectoyaj se sihuapil israelita catli quitequipanohuayaya isihua Naamán calijtic. 
<span class="verse" id="K25_3">3&#160;</span>Huan nopa sihuapil quiilhui isihua Naamán: </div>
<div class='p'>―Nijnequisquía noteco, Naamán, ma yohui quiitati nopa tlajtol pannextijquetl catli itztoc ipan altepetl Samaria tlen tlali Israel. Yaya temachtli quichicahuasquía tlen icocolis. </div>
<div class='p'>
<span class="verse" id="K25_4">4&#160;</span>Huajca Naamán yajqui campa itztoya iteco, nopa tlanahuatijquetl tlen tlali Siria, huan quipohuilito catli quiilhuijtoya nopa sihuapil. 
<span class="verse" id="K25_5">5&#160;</span>Huan iteco quiilhui: </div>
<div class='p'>―Huajca monequi xiya. Huan mohuaya nijtitlanilis se amatlajcuiloli para nopa tlanahuatijquetl tlen tlali Israel para mitzpalehuis. </div>
<div class='p'>Huajca Naamán quicuitejqui 30 mil tomi, huan 6 mil oro tomi huan majtlactli tlaca yoyome catli más cuajcualtzi. 
<span class="verse" id="K25_6">6&#160;</span>Huan quihuiquili nopa hueyi tlanahuatijquetl tlen tlali Israel nopa amatlajcuiloli catli quiijtohuayaya: “Nopa tlacatl catli quihuica ni amatlajcuiloli, yaya notequipanojca catli itoca Naamán. Nimitztitlanilijtoc Naamán para xijchicahua tlen icocolis.” </div>
<div class='p'>
<span class="verse" id="K25_7">7&#160;</span>Huan quema nopa tlanahuatijquetl tlen tlali Israel quipojqui nopa amatlajcuiloli, quitzayanqui iyoyo para ma nesi moicnonequiyaya huan quiijto: </div>
<div class='p'>―¿Atlac moilhuía para niDios catli hueli temictis o temacas nemilistli? ¿Para tlen nechtitlanilía ni tlacatl para ma nijchicahuas tlen icocolis? Temachtli san quitemohua se cualantli ica na. </div>
<div class='p'>
<span class="verse" id="K25_8">8&#160;</span>Huan Eliseo, itequipanojca Toteco Dios, quicajqui para nopa tlanahuatijquetl quitzayantoya iyoyo por nopa amatlajcuiloli, huajca tlatitlanqui ma quiilhuitij ya ni: “¿Para tlen tijtzayantoc moyoyo? Ma huala nopa tlacatl ma nechitaqui huan yaya quimatis para itztoc se tlajtol pannextijquetl ipan ni tlali Israel.” </div>
<div class='p'>
<span class="verse" id="K25_9">9&#160;</span>Huajca Naamán yajqui ica icahuayojhua catli quitilanayayaj itepos carro, huan moquetzqui calixpa nechca puerta ipan ichaj Eliseo. 
<span class="verse" id="K25_10">10&#160;</span>Huan Eliseo san quititlanqui se tlayolmelajquetl ma quiilhui: “Xiya huan ximopajpaca chicome hueltas ipan nopa hueyatl Jordán, huan timochicahuas tlen mococolis.” 
<span class="verse" id="K25_11">11&#160;</span>Pero Naamán quisqui cualantoc huan quiijtojtiyajqui: </div>
<div class='p'>―Nimoilhui para temachtli quistosquía, huan motlatlajtisquía ica iTECO Dios para ma nechchicahua, huan quitlalisquía imax iixmelac campa nococolis huan quej nopa nechchicahuasquía. 
<span class="verse" id="K25_12">12&#160;</span>Más cuali nopa ome hueyame, Abana huan Farfar, catli tijpiyaj ipan tlali Damasco que nochi hueyame ipan ni tlali Israel. ¿Para tlen amo hueltosquía nimaltijtosquía ipan nopa hueyame para nimochihuas tlapajpactli? </div>
<div class='p'>Huan yajqui tlahuel cualantoc. 
<span class="verse" id="K25_13">13&#160;</span>Pero itequipanojcahua monechcahuijque campa ya huan quiilhuijque: </div>
<div class='p'>―Tata, sintla nopa tlajtol pannextijquetl mitznahuatijtosquía xijchihua catli tlahuel ohui, ¿amo tijchihuasquía? Huajca ¿quenque amo tijchihuas icamanal quema mitzilhuijtoc catli amo ohui? San mitzilhuijtoc para ximopajpaca huan timochicahuas tlen mococolis. </div>
<div class='p'>
<span class="verse" id="K25_14">14&#160;</span>Huajca Naamán yajqui huan moatzonpolihuilti chicome huelta ipan nopa hueyatl san quen quinahuatijtoya nopa tlajtol pannextijquetl. Huan icuetlaxo mochicajqui cuali huan elqui tlapajpactli quen se oquichpil itlacayo. 
<span class="verse" id="K25_15">15&#160;</span>Huajca yaya huan nochi itequipanojcahua sempa yajque quiitatoj Eliseo, yaya catli itequipanojca Toteco Dios. Huan quema ajsito campa Eliseo, Naamán quiilhui: </div>
<div class='p'>―Ama nijmati amo aqui seyoc ipan nochi tlaltipactli catli nelía Dios. Toteco Dios san itztoc nica ipan tlali Israel. Nimitztlajtlanía xijseli ni tlamantli catli na, nimotequipanojca, nimitzhualiquilía. </div>
<div class='p'>
<span class="verse" id="K25_16">16&#160;</span>Pero Eliseo quinanquili: </div>
<div class='p'>―Temachtli nimitzilhuía amo tleno nijselis. </div>
<div class='p'>Huan masque Naamán tlahuel quinequiyaya quimacas, Eliseo amo quiseli. 
<span class="verse" id="K25_17">17&#160;</span>Huan Naamán quiijto: “Huajca sintla amo tijnequi tijselis ni nemactli, techchihuili se favor. Techcahuili ma nijhuica se quentzi tlali tlen ni tlali Israel. San nijnequi nijhuicas quen ome burro tlamamali. Huan na ayacmo nijmacas tlacajcahualistli tlatlatili se tlaixcopincayotl, san TOTECO. 
<span class="verse" id="K25_18">18&#160;</span>Pero nijtlajtlanía TOTECO ma nechtlapojpolhui se tlajtlacoli. Quema nopa hueyi tlanahuatijquetl quinequis quihueyichihuati itlaixcopincayo, Rimón, ipan itiopa, huan monequis momatlatzquilijtiyas ipan noajcol para nijnejnemiltis, ma TOTECO nechtlapojpolhuis sintla na nojquiya nimohuijtzomas.” </div>
<div class='p'>
<span class="verse" id="K25_19">19&#160;</span>Huan Eliseo quinanquili: </div>
<div class='p'>―Xiya ipan moojhui ica cuali. </div>
<div class='p'>Huajca Naamán quisqui huan quema ya huejca yajtoya, 
<span class="verse" id="K25_20">20&#160;</span>Giezi, itequipanojca tlajtol pannextijquetl Eliseo, moilhui: “Noteco, quicajtoc ma yohui Naamán nopa tlali Siria ejquetl huan amo tleno quiseli catli quihualicatoya. Temachtli nimotlalos huan nicajsiti huan nijtlajtlanis ma nechmaca se tlenijqui.” </div>
<div class='p'>
<span class="verse" id="K25_21">21&#160;</span>Huajca Giezi pejqui quitepotztoca Naamán, huan quema Naamán quiitac ica iica, temoc ipan itepos carro para quiselis. Huan quiilhui: </div>
<div class='p'>―¿Nochi eltoc cuali? </div>
<div class='p'>
<span class="verse" id="K25_22">22&#160;</span>Huan Giezi tlananquili: </div>
<div class='p'>―Quena, cualtitoc. Noteco nechtitlantoc ma nimitzilhuiqui para ajsicoj ome telpoca tlajtol pannextiani catli ehuani ipan tepeme tlen tlali Efraín. Huan mitztlajtlanía xiquinmaca eyi mil plata tomi huan ome tlaca yoyomitl catli yancuic. </div>
<div class='p'>
<span class="verse" id="K25_23">23&#160;</span>Huan Naamán quinanquili: </div>
<div class='p'>―Quena, techchihuili se favor huan xijhuica chicuase mil plata tomi. </div>
<div class='p'>Huan chicahuac Naamán quiilhui para ma quiseli. Huan quitlali nopa tomi ipan ome coxtali huan nojquiya quitlali nopa ome tlaca yoyomitl catli cuajcualtzi huan quintitlanqui ome itequipanojcahua ma yaca ihuaya para ma quihuicaca nopa tlamamali. 
<span class="verse" id="K25_24">24&#160;</span>Huan quema ajsitoj ipan nopa tepetl nechca altepetl, Giezi quicuic nopa plata tomi catli quihuicayayaj nopa tlatequipanohuani huan quiajojqui ipan ichaj. Teipa quinnahuati nopa tlatequipanohuani ma yaca. 
<span class="verse" id="K25_25">25&#160;</span>Huan teipa moixnextito iixpa iteco, Eliseo. Huan Eliseo quitlatzintoquili: </div>
<div class='p'>―¿Canque tinemito Giezi? </div>
<div class='p'>Huan yaya quinanquili: </div>
<div class='p'>―Amo cana niyajtoc. </div>
<div class='p'>
<span class="verse" id="K25_26">26&#160;</span>Huajca Eliseo quiilhui: </div>
<div class='p'>―Niitztoya nopona mohuaya ipan notonaltzi quema nopa tlacatl temoc ipan itepos carro para mitzselis. ¿Quinamiqui para timoricojchihuas ica plata tomi, huan yoyomitl, olivo milme, xocomeca milme, borregojme, huacaxme, huan tlatequipanohuani por se tequitl catli TOTECO san tlapic quichihuili se seyoc tlali ejquetl? 
<span class="verse" id="K25_27">27&#160;</span>Huajca ama nopa palanca tlacayo cocolistli lepra catli quipiyayaya Naamán tlatzquis ipan ta huan ipan moconehua huan moixhuihua para nochipa. </div>
<div class='p'>Huan quema Giezi quisqui tlen campa itztoya Eliseo, itlacayo nesiyaya chipahuac quen nextli ica nopa cocolistli lepra.  </div>
<div class='psalmlabel' id='K26_0'> 6</div>
<div class='s'>Eliseo quipanti nopa hacha catli misahuijtoya </div>
<div class='p'>
<span class="verse" id="K26_1">1&#160;</span>Se tonali nopa telpoca tlajtol pannextiani quiilhuijque Eliseo: </div>
<div class='p'>―Xiquita nica campa tiitztoque ica ta nelía tlahuel amo hueyi para nochi tojuanti. 
<span class="verse" id="K26_2">2&#160;</span>Techcahua ma tiyaca nechca hueyatl Jordán campa onca miyac cuame. Huan sesen tijtzontequise se cuahuitl huan nopona tijchihuase se cali catli más hueyi para ipan tiitztose. </div>
<div class='p'>Huan Eliseo quiijto: </div>
<div class='p'>―Cualtitoc, xiyaca. </div>
<div class='p'>Huan se tlen nopa telpoca tlajtol pannextiani quiilhui: </div>
<div class='p'>
<span class="verse" id="K26_3">3&#160;</span>―Nimitztlajtlanía xiya tohuaya. </div>
<div class='p'>Huan Eliseo quiijto: </div>
<div class='p'>―Cualtitoc, niyas amohuaya. </div>
<div class='p'>
<span class="verse" id="K26_4">4&#160;</span>Huan Eliseo yajqui ininhuaya hasta campa hueyatl Jordán huan nopona pejque quintzontequij cuame. 
<span class="verse" id="K26_5">5&#160;</span>Pero quema se quitzontequiyaya se cuahuitl, huetzqui ihacha ipan hueyatl. Huajca pejqui cuatzajtzij: </div>
<div class='p'>―¡Tlamachtijquetl! ¡Nopa hacha san timotlanejtoque! </div>
<div class='p'>
<span class="verse" id="K26_6">6&#160;</span>Huan itequipanojca Toteco Dios quitlatzintoquili: </div>
<div class='p'>―¿Canque huetzqui? </div>
<div class='p'>Huan quinextilijque canque huetzqui. Huajca Eliseo quitzontejqui se cuahuitl huan quimajcajqui nopona campa huetzqui nopa hacha, huan quichijqui para ma moaixcotlali nopa hacha. 
<span class="verse" id="K26_7">7&#160;</span>Huajca Eliseo quiilhui: </div>
<div class='p'>―Xijcui. </div>
<div class='p'>Huan yaya quicuic nopa hacha ica imax. </div>
<div class='s'>Quinitaque itequihuajcahua TOTECO catli quinmocuitlahuiyayaj </div>
<div class='p'>
<span class="verse" id="K26_8">8&#160;</span>Se tonali nopa tlanahuatijquetl tlen tlali Siria quinhuilanayaya tlali Israel ehuani huan quincamanalhuiyaya isoldados canque cuali para mochihuase para tlahuilanase. 
<span class="verse" id="K26_9">9&#160;</span>Huan nimantzi Eliseo, masque huejca itztoya, quiyolmatiyaya huan quititlaniyaya se ma quimatilti itlanahuatijca tlen tlali Israel huan ma quiilhui: “Ximomocuitlahuica para amo aqui panos campa nimitzilhuía pampa nopona tlali Siria soldados mochijtoque para anmechhuilanase.” </div>
<div class='p'>
<span class="verse" id="K26_10">10&#160;</span>Huan nopa tlanahuatijquetl tlen tlali Israel quintitlanqui isoldados ichtacatzi para quiitase sintla melahuac catli quiijto tlajtol pannextijquetl Eliseo, huan quipanti para quena, temachtli. Huan quej nopa quichijqui miyac hueltas. Yeca nopa israelitame miyac hueltas momanahuijque ica Siria ehuani ica icamanal Eliseo. 
<span class="verse" id="K26_11">11&#160;</span>Huan nopa tlanahuatijquetl tlen Siria tlahuel cualanqui huan quinnotzqui nochi itequipanojcahua huan quinilhui: </div>
<div class='p'>―Techilhuica ajqueya tlen tojuanti itztoc ihuaya nopa tlanahuatijquetl tlen tlali Israel. </div>
<div class='p'>
<span class="verse" id="K26_12">12&#160;</span>Huajca se itequipanojca quiilhui: </div>
<div class='p'>―Tlanahuatijquetl, amo aqui itztoc ica ya, pero nopa tlajtol pannextijquetl catli itztoc nepa tlen tlali Israel quimati nochi catli tiquijtohua, masque ichtacatzi ticamanalti ipan mocuarto. Huan yaya nochi quiilhuía itlanahuatijca. </div>
<div class='p'>
<span class="verse" id="K26_13">13&#160;</span>Huan nopa tlanahuatijquetl tlen tlali Siria quiijto: </div>
<div class='p'>―Huajca xiyaca xitlatzintocaca canque itztoc Eliseo para niquintitlanis se quesqui tlacame ma quiitzquitij. </div>
<div class='p'>Huan teipa sequin quiilhuijque para Eliseo itztoya ipan altepetl Dotán. 
<span class="verse" id="K26_14">14&#160;</span>Huajca nopa tlanahuatijquetl quintitlanqui tlahuel miyaqui soldados, sequin catli cahuayojtipa nemiyayaj huan sequin soldados catli itztoyaj ipan tlahuilanca tepos carros. Huan quinilhui ma yaca altepetl Dotán. Huan nochi ajsitoj ica tlayohua, huan quiyahualojque nopa altepetl. </div>
<div class='p'>
<span class="verse" id="K26_15">15&#160;</span>Huan hualmostla cualca quisqui itequipanojca Eliseo huan quinitac nopa miyaqui soldados catli quiyahualojtoyaj nopa altepetl, sequin catli cahuayojtipa nemiyayaj huan sequinoc ipan tlahuilanca tepos carros. Huajca yajqui quiilhuito Eliseo: </div>
<div class='p'>―Huan ama tlamachtijquetl, ¿tlaque tijchihuase? </div>
<div class='p'>
<span class="verse" id="K26_16">16&#160;</span>Huan Eliseo quinanquili: </div>
<div class='p'>―¡Amo ximajmahui! Más miyaqui catli itztoque tohuaya que catli itztoque ica inijuanti. </div>
<div class='p'>
<span class="verse" id="K26_17">17&#160;</span>Huan motlatlajti Eliseo ica TOTECO, huan quiijto: “Nimitztlajtlanía, TOTECO, xijtlapoli iixteyol para yaya ma tlachiya.” </div>
<div class='p'>Huajca TOTECO quitlapoli iixteyol nopa tlatequipanojquetl huan quiitac ipan nochi tepeme onpano miyaqui soldados catli senquistoc tlilelemectli catli quiyahualohuayayaj Eliseo, sequin cahuayojtipa nemiyayaj huan sequin ipan tlahuilanca tepos carros. 
<span class="verse" id="K26_18">18&#160;</span>Huan quema nopa sirios pejque monechcahuíaj campa Eliseo, yaya motlatlajti ica TOTECO, huan quiijto: “Nimitztlajtlanía, TOTECO, xijchihua ma mocahuaca popoyotzitzi ni tlacame.” </div>
<div class='p'>Huan TOTECO quinchijqui popoyotzitzi san quen quiilhui Eliseo. 
<span class="verse" id="K26_19">19&#160;</span>Huajca Eliseo quinilhui nopa soldados: </div>
<div class='p'>―Ya ni amo nopa ojtli, niyon amo ya ni nopa altepetl catli anquitemohuaj. Techtoquilica huan nimechhuicas hasta campa itztoc nopa tlacatl catli anquitemohuaj. </div>
<div class='p'>Huan quinhuicac hasta altepetl Samaria. 
<span class="verse" id="K26_20">20&#160;</span>Huan quema ajsitoj nopona, Eliseo sempa motlatlajti huan quiijto: “Ama TOTECO, xiquintlapoli iniixteyol para ma huelica ma tlachiyaca.” </div>
<div class='p'>Huajca quiitaque para itztoque ipan altepetl Samaria tlen tlali Israel. 
<span class="verse" id="K26_21">21&#160;</span>Huan quema nopa tlanahuatijquetl tlen tlali Israel quinitac, quitlatzintoquili Eliseo: </div>
<div class='p'>―¿Notata, tijnequi ma niquinmicti? </div>
<div class='p'>
<span class="verse" id="K26_22">22&#160;</span>Huan Eliseo quinanquili: </div>
<div class='p'>―¡Amo xiquinmicti! ¿Atlac tiquinmictisquía masehualme catli tiquinitzquía ipan tlahuilancayotl? Xiquinmaca tlacualistli huan xiquinmaca atl, huan teipa xiquinmajcahua ma yaca ipan inintlal. </div>
<div class='p'>
<span class="verse" id="K26_23">23&#160;</span>Huajca quinsencahuili se hueyi tlacualistli, huan quema ya tlantoyaj tlacuaj huan atlij, quinmajcajqui huan mocuepque campa ininteco. Huan ayacmo hualajque nopa tlali Siria ehuani tlachtequicoj ipan tlali Israel. </div>
<div class='s'>Nopa mayantli ipan altepetl Samaria </div>
<div class='p'>
<span class="verse" id="K26_24">24&#160;</span>Teipa quema panotoya miyac tonali Ben Adad, nopa tlanahuatijquetl tlen tlali Siria, quinsentili nochi isoldados huan quiyahualotoj altepetl Samaria. 
<span class="verse" id="K26_25">25&#160;</span>Huan oncac se hueyi mayantli ipan Samaria pampa amo hueliyayaj quisase tlen inialtepe pampa nopa sirios quiyahualojtoyaj. Amo tleno oncac para tlacuase hasta se tzontecomitl tlen se burro ipati eliyaya 80 plata tomi, huan nechca tlajco litro cuitlatl tlen totome ipati eliyaya macuili plata tomi. 
<span class="verse" id="K26_26">26&#160;</span>Huan se tonali nopa hueyi tlanahuatijquetl tlen tlali Israel panoyaya ipan nopa tepamitl catli quiyahualojtoya inialtepe, huan se sihuatl quinotzqui huan quiilhui: </div>
<div class='p'>―¡Techpalehui, Tlanahuatijquetl! </div>
<div class='p'>
<span class="verse" id="K26_27">27&#160;</span>Huan ya quiijto: </div>
<div class='p'>―Sintla amo mitzpalehuía TOTECO, ¿quenicatza huelis nimitzpalehuis na? Amo nijpiya tlacualistli, niyon tlaili para nimitzmacas. 
<span class="verse" id="K26_28">28&#160;</span>Pero techilhui tlaque cuesoli tijpiya. </div>
<div class='p'>Huan nopa sihuatl quiilhui: </div>
<div class='p'>―Nopa sihuatl nechilhui ma nijmaca nocone para tijcuase se tonali huan hualmostla tijcuasquíaj icone. 
<span class="verse" id="K26_29">29&#160;</span>Huajca tijcacatzojque catli na nocone, huan tijcuajque. Huan ipan seyoc tonali na niquilhui ma nechmaca icone para tijcuase, pero quitlati. </div>
<div class='p'>
<span class="verse" id="K26_30">30&#160;</span>Huan quema quicajqui nopa tlanahuatijquetl catli nopa sihuatl quiijtojtoya, quitzayanqui iyoyo para quinextis itequipachol. Huan pampa itztoya ipan nopa tepamitl, nochi masehualme quiitaque para itlatzintlanyoyo catli moquentijtoya eliyaya nopa fiero yoyomitl catli quinextía para tlahuel motequipachohua huan yeca quitzayanqui. 
<span class="verse" id="K26_31">31&#160;</span>Huan nopa tlanahuatijquetl quiijto: “Ma Toteco Dios nechtlatzacuilti miyac sintla amo nijtzontequilis itzonteco Eliseo ama ni tonali.” </div>
<div class='p'>
<span class="verse" id="K26_32">32&#160;</span>Huan Eliseo mosehuijtoya ipan ichaj ica nopa huehue tlacame catli quinyacanayayaj israelitame. Huan nopa tlanahuatijquetl quititlanqui se itlatitlanil ma tlayacana huan quinotzas Eliseo. Pero quema ayamo ajsiyaya nopa soldado, Eliseo quinilhui nopa huehue tlacame: </div>
<div class='p'>―Xiquitaca nopa temictijquetl quititlantoc se tlacatl ma nechquechtzontequiqui. Pero quema ajsis xicaltzacuaca huan amo xijcahuilica ma calaqui pampa iica huala iteco. </div>
<div class='p'>
<span class="verse" id="K26_33">33&#160;</span>Huan Eliseo noja camanaltiyaya quema ajsito nopa tlacatl catli quititlantoc, huan iica hualayaya nopa tlanahuatijquetl huan quiilhui Eliseo: </div>
<div class='p'>―Melahuac TOTECO quititlantoc nochi ni tlaijiyohuilistli, huajca yaya ayacmo techpalehuis, ¿para tlen noja nijchiyas ya?  </div>
<div class='psalmlabel' id='K27_0'> 7</div>
<div class='s'>Eliseo tlayolmelajqui para oncas tlacualistli </div>
<div class='p'>
<span class="verse" id="K27_1">1&#160;</span>Huajca Eliseo quiijto: </div>
<div class='p'>―Xijtlacaquilica nopa camanali catli nechmacatoc TOTECO. Quej ni quiijtohua TOTECO: ‘Mostla ipan ni horas ipan ipuerta altepetl Samaria masehualme quicohuase chicome litros tlen harina san ica se plata tomi huan nojquiya ica san se plata tomi huelise quicohuase caxtoli litros tlen cebada.’ </div>
<div class='p'>
<span class="verse" id="K27_2">2&#160;</span>Huan nopa tlatequipanojquetl catli quipalehuía nopa hueyi tlanahuatijquetl ma nejnemi quinanquili nopa tlajtol pannextijquetl, huan quiilhui: </div>
<div class='p'>―Nopa amo mochihuas masque TOTECO Dios quitlaposquía ventanas ipan ilhuicactli para ma huetzis tlacualistli. </div>
<div class='p'>Huan Eliseo quinanquili: </div>
<div class='p'>―Ta tiquitas ica moixteyol, pero amo tleno tlen ya nopa huelis tijcuas. </div>
<div class='p'>
<span class="verse" id="K27_3">3&#160;</span>Itztoyaj nahui tlacame nechca nopa altepetl catli palantoc inintlacayo huan inijuanti moilhuijque se ica seyoc: </div>
<div class='p'>―¿Para tlen timocahuase nica hasta timiquise? 
<span class="verse" id="K27_4">4&#160;</span>Sintla ticalaquise ipan altepetl, timiquise ica nopa mayantli ipan altepetl huan sintla san timocahuase nica, nojquiya timiquise. Huajca ma tiyaca campa mochijtoque nopa Siria soldados huan timotemacase ininhuaya. Sintla techcahuilise ma tiitztoca huan techtlamacase, tiitztose. Huan sintla techmictise, huajca san timiquise. </div>
<div class='p'>
<span class="verse" id="K27_5">5&#160;</span>Huajca quej nopa motlanantejque quema ya tlapoyahui huan yajque campa mochijtoyaj nopa soldados catli ehuani tlali Siria. Huan quema ajsitoj nechca momacaque cuenta para amo aqui itztoya. 
<span class="verse" id="K27_6">6&#160;</span>TOTECO quichijqui ma caquisti quen hualayayaj miyaqui tlahuilanca carros, huan miyaqui cahuayojme catli motlalohuayayaj, huan ma caquisti para yohuij miyaqui soldados. Huajca nopa sirios moilhuijque para nopa tlanahuatijquetl tlen tlali Israel quintlaxtlahuijtoya nopa tlanahuatiani tlen heteos huan egiptos para ma quinmictiquij. 
<span class="verse" id="K27_7">7&#160;</span>Huan yeca motlanantejque quema tlapoyahui huan quitlahuelcajque nochi ininyoyon calhua, inincahuayohua, ininburrojhua huan nochi catli quipixque, huan mochololtijque pampa amo quinejque miquise. 
<span class="verse" id="K27_8">8&#160;</span>Huan quema nopa tlacame catli palaniyaya inintlacayo ajsitoj iteno campa mochijtoyaj nopa tlali Siria ehuani, calajque ipan se yoyoncali huan tlacuajque huan tlaique. Huan quicuique tomi tlen plata huan tlen oro, huan quicuique yoyomitl huan yajque quitlatitoj. Huan sempa mocuepque huan calajque ipan seyoc yoyoncali huan nopona nojquiya quicuique catli oncayaya huan quitlatitoj. 
<span class="verse" id="K27_9">9&#160;</span>Huan teipa moilhuijque se ica seyoc: </div>
<div class='p'>―Amo tijchihuaj catli cuali. Ama ni tonali eltoc para ma titlayolmelahuase se cuali camanali huan amo aqui tiquilhuijtoque. Sintla tijchiyase hasta tlanesis, temachtli techajsis se tlamantli fiero. Achi más cuali ma tiyaca altepetl Samaria huan ma titlayolmelahuatij ipan ichaj nopa tlanahuatijquetl. </div>
<div class='p'>
<span class="verse" id="K27_10">10&#160;</span>Huajca yajque ipan nopa altepetl huan quinnojnotzque catli tlamocuitlahuíaj ipan puerta huan quinilhuijque: </div>
<div class='p'>―Tiyajque campa mochijtoyaj nopa soldados catli ehuaj tlali Siria huan amo aqui itztoc niyon se, niyon amo tleno caquisti tlen se masehuali. San itztoque nopa cahuayojme huan burrojme ilpitoque huan nopa yoyoncalme campa mochijtoyaj nochi quicajtejque. </div>
<div class='p'>
<span class="verse" id="K27_11">11&#160;</span>Huan nopa tlamocuitlahuiani ipan ipuerta nopa tepamitl campa calaquij ipan nopa altepetl, cuatzajtzique para quinyolmelahuase catli itztoyaj ipan ichaj nopa tlanahuatijquetl. 
<span class="verse" id="K27_12">12&#160;</span>Huan nopa tlanahuatijquetl mejqui masque tlayohua huan quinilhui itequipanojcahua: </div>
<div class='p'>―Nimechilhuis tlaque quinequij techchihuilise nopa tlali Siria ehuani. Inijuanti quimatij para titlaijiyohuíaj ica mayantli, huan yeca quistoque tlen campa mochijtoyaj huan motlatijtoque ipan cuatitlamitl. Moilhuijtoque quema tojuanti tiquisase ipan ni altepetl, techitzquise tiyoltoque huan calaquise ipan ni altepetl. </div>
<div class='p'>
<span class="verse" id="K27_13">13&#160;</span>Pero se itequipanojca quiijto: </div>
<div class='p'>―Se favor, xiquintitlani sequin tlacame ma quinhuicaca macuili tlen nopa cahuayojme catli mocahuaj yoltoque ipan ni altepetl para quitlachilitij catli onca. Sintla quinpantise se tlenijqui, amo tleno pampa sintla mocahuase nica temachtli miquise ica nochi tiisraelitame catli nica timocahuaj. </div>
<div class='p'>
<span class="verse" id="K27_14">14&#160;</span>Huan huajca quicuique ome tepos carros ica cahuayojme huan nopa tlanahuatijquetl quintitlanqui ma yaca hasta campa mochijtoyaj nopa Siria soldados huan quinmacac tlanahuatili ma tlajtlachiyaca cuali. 
<span class="verse" id="K27_15">15&#160;</span>Huan inijuanti yajque campa mochijtoyaj nopa tlali Siria ehuani huan teipa quintoquilijtiyajque hasta campa hueyatl Jordán, huan quiitaque para ipan nochi ojtli tepejtoc yoyomitl huan miyac tlamantli catli patiyo catli nopa sirios quitepejtiyajque san pampa nimantzi quinejque mochololtise. Teipa mocuepque nopa tlatitlanilme huan quipohuilijque nopa tlanahuatijquetl tlaque quipantijque. </div>
<div class='p'>
<span class="verse" id="K27_16">16&#160;</span>Huajca nopa israelitame quisque huan moaxcatijque nochi catli oncayaya campa mochijtoyaj nopa Siria ehuani. Huan san quen quiijtojtoya TOTECO, nopa harina monemacac chicome litros para se plata tomi, huan nopa cebada monemacac caxtoli litro para se plata tomi. 
<span class="verse" id="K27_17">17&#160;</span>Huan nopa tlanahuatijquetl quinahuati itequipanojca catli quipalehuía ma nejnemi para ma yohui tlamocuitlahuiti ipan ipuerta nopa altepetl. Pero nopa miyaqui masehualme quicuatopehuayayaj huan itequipanojca huetzqui huan ipan moquejquetzque huan mijqui san quen quiijtojtoya nopa tlajtol pannextijquetl quema yajqui quiitato nopa tlanahuatijquetl. 
<span class="verse" id="K27_18">18&#160;</span>Huajca nochi panoc san quen nopa tlajtol pannextijquetl quiilhuijtoya nopa tlanahuatijquetl. Pampa nopa tlajtol pannextijquetl quiilhuijtoya para ipan ipuerta Samaria monemacas chicome litros tlen harina o caxtoli litros cebada san ica se plata tomi. 
<span class="verse" id="K27_19">19&#160;</span>Huan nopa tequipanojquetl quinanquilijtoya para masque TOTECO quitlaposquía ventanas ipan ilhuicactli huan huetzisquía tlacualistli amo elisquía quej nopa. Huan Eliseo quiilhuijtoya nopa tequipanojquetl para quiitasquía ica iixteyol, pero amo quicuasquía. 
<span class="verse" id="K27_20">20&#160;</span>Huan quej nopa elqui pampa nopa israelitame ipan moquejquetzque campa ipuerta itepa altepetl Samaria. Huan nopona mijqui.  </div>
<div class='psalmlabel' id='K28_0'> 8</div>
<div class='s'>Hualas chicome xihuitl tlen mayantli </div>
<div class='p'>
<span class="verse" id="K28_1">1&#160;</span>Teipa Eliseo camanaltic ihuaya nopa sihuatl catli inana nopa oquichpil catli quichijqui ma moyolcui huan quiilhui: </div>
<div class='p'>―Ximocualtlalica huan xiyaca ta huan moteiximatcahua xiitztotij ipan seyoc tlali pampa TOTECO quiijtojtoc para oncas se hueyi mayantli ipan ni tlali Israel huan huejcahuas chicome xihuitl. </div>
<div class='p'>
<span class="verse" id="K28_2">2&#160;</span>Huan nopa sihuatl mocualtlali, huan quichijqui catli itequipanojca Toteco Dios quiilhui huan yajqui ininhuaya iteiximatcahua ipan inintlal nopa filisteos. Huan nopona mocajque chicome xihuitl. 
<span class="verse" id="K28_3">3&#160;</span>Huan quema ya panotoya nopa chicome xihuitl, nopa sihuatl mocuepqui tlen nopa tlali campa filisteos huan yajqui quiitato nopa tlanahuatijquetl tlen tlali Israel para sempa quitlajtlanis ichaj huan itlal. 
<span class="verse" id="K28_4">4&#160;</span>Huan quema ajsito, nopa tlanahuatijquetl camanaltiyaya ihuaya Giezi, itequipanojca Eliseo, catli elqui itequipanojca Toteco Dios. Huan nopa tlanahuatijquetl quiilhuiyaya ma quipohuili nochi nopa tlanextilijcayotl catli quichijtoc Eliseo. 
<span class="verse" id="K28_5">5&#160;</span>Huan ipan nopa tlatoctzi quema Giezi quipohuiliyaya nopa tlanahuatijquetl quenicatza quichijtoya ma sempa moyolcui icone se sihuatl, ajsitihuetzico nopa sihuatl para quitlajtlanis nopa tlanahuatijquetl ma quicahuili sempa ichaj huan itlal. Huajca Giezi quiilhui nopa tlanahuatijquetl: </div>
<div class='p'>―Tlanahuatijquetl, ya ni nopa sihuatl huan ya ni icone catli Eliseo quichijqui ma moyolcui. </div>
<div class='p'>
<span class="verse" id="K28_6">6&#160;</span>Huajca nopa tlanahuatijquetl quitlatzintoquili nopa sihuatl huan yaya quipohuili nochi catli ipantitoya. Teipa nopa tlanahuatijquetl quinahuati se itequichijca huan quiilhui: “Xijcuepili nochi tlamantli catli eliyaya iaxca huan nochi itlajca itlal ipan nopa xihuitl quema amo aquiyaya.” </div>
<div class='s'>Hazael tlanahuati ipan tlali Siria </div>
<div class='p'>
<span class="verse" id="K28_7">7&#160;</span>Teipa Eliseo yajqui ipan altepetl Damasco tlen tlali Siria. Huan ipan nopa tonali mococohuayaya Ben Adad catli eliyaya tlanahuatijquetl tlen nopa tlali. Huan quiilhuijque para ajsitoya Eliseo, itequipanojca Toteco Dios. 
<span class="verse" id="K28_8">8&#160;</span>Huajca nopa tlanahuatijquetl quiilhui Hazael: </div>
<div class='p'>―Xijcui se nemactli huan xiquitati itequipanojca Toteco Dios huan xiquilhui ma quitlajtlani TOTECO sintla nimochicahuas tlen ni cocolistli. </div>
<div class='p'>
<span class="verse" id="K28_9">9&#160;</span>Huan Hazael yajqui quiitato nopa tlajtol pannextijquetl huan quihuiquili se cuali nemactli. Elqui 40 camellos ica inintlamamal tlen nochi catli cuali oncayaya ipan Damasco. Huan quema ajsito campa itztoya Eliseo, quiilhui: </div>
<div class='p'>―Tlanahuatijquetl Ben Adad tlen ni tlali Siria mitzita quen tiitata. Yaya nechtitlantoc ma nimitztlatzintoquiliqui sintla noja mochicahuas tlen nopa icocolis catli quipiya o amo. </div>
<div class='p'>
<span class="verse" id="K28_10">10&#160;</span>Huan Eliseo quiilhui: </div>
<div class='p'>―Xiya huan xiquilhui para, quena, mochicahuas, masque TOTECO nechilhuijtoc para temachtli miquis. </div>
<div class='p'>
<span class="verse" id="K28_11">11&#160;</span>Huan Eliseo mocajqui quitlachilijtoc Hazael hasta yaya mopinajqui huan teipa Eliseo pejqui choca. 
<span class="verse" id="K28_12">12&#160;</span>Huan Hazael quitlatzintoquili: </div>
<div class='p'>―¿Para tlen tichoca, tata? </div>
<div class='p'>Huan Eliseo quiilhui: </div>
<div class='p'>―Nichoca pampa nijmati tlahuel fiero tiquinchihuilis israelitame. Tiquintlatis nopa calme catli más temachtli ipan inialtepehua. Huan tiquinmictis ica machete inintelpocahua. Huan tiquinmajcahuas ininpilconehua ipan huejhueyi teme, huan tiquintlapolis iniijti sihuame catli tlanemiltíaj. </div>
<div class='p'>
<span class="verse" id="K28_13">13&#160;</span>Huan Hazael quinanquili: </div>
<div class='p'>―Na, nimotequipanojca, amo tleno nopati. San quen se nichichi. ¿Quenicatza huelis nijchihuas huejhueyi tlamantli quen nopa? </div>
<div class='p'>Huan Eliseo quiilhui: </div>
<div class='p'>―NoTECO nechmatiltijtoc para tielis titlanahuatijquetl ipan tlali Siria. </div>
<div class='p'>
<span class="verse" id="K28_14">14&#160;</span>Huan Hazael quinahuatijtejqui Eliseo huan yajqui campa itztoya iteco huan yaya quitlatzintoquili: </div>
<div class='p'>―¿Tlaque mitzilhuijtoc Eliseo? </div>
<div class='p'>Huan ya quiilhui: </div>
<div class='p'>―Nechilhui para, quena, timochicahuas. </div>
<div class='p'>
<span class="verse" id="K28_15">15&#160;</span>Huan ipan seyoc tonali, Hazael quicuic se tlaquemitl huan quixoloni ipan atl, huan ica quicamatzajqui Ben Adad hasta ijiyomijqui. Huan Hazael pejqui tequiti quen tlanahuatijquetl. </div>
<div class='s'>Joram tlanahuati ipan tlali Judá </div>
<div class='p'>
<span class="verse" id="K28_16">16&#160;</span>Huan quema yohuiyaya para macuili xihuitl tlanahuatis Joram, icone Acab, ipan tlali Israel; seyoc Joram catli eliyaya icone Josafat, pejqui tlanahuatía tlen tlali Judá. 
<span class="verse" id="K28_17">17&#160;</span>Huan Joram quipixtoya 32 xihuitl quema pejqui itequi quen tlanahuatijquetl ipan altepetl Jerusalén ipan tlali Judá. Huan tlanahuati chicueyi xihuitl. 
<span class="verse" id="K28_18">18&#160;</span>Pero ni Tlanahuatijquetl Joram ipan Judá quichijqui catli amo cuali iixpa TOTECO san se quen quichijtoyaj Tlanahuatijquetl Acab huan nopa sequinoc tlanahuatiani catli tlanahuatijque ipan tlali Israel pampa quichijtoya isihua se iichpoca nopa mijcatzi Tlanahuatijquetl Acab tlen Israel. 
<span class="verse" id="K28_19">19&#160;</span>Pero TOTECO amo quinejqui quisosolos nopa tlali Judá, pampa quitencahuilijtoya itequipanojca David huejcajya para quinmocuitlahuis huan quintlahuilis iixhuihua para nochipa. </div>
<div class='p'>
<span class="verse" id="K28_20">20&#160;</span>Pero quema tequitiyaya Joram, nopa tlali Edom ehuani moyolajcomanque ica tlali Judá pampa ayacmo quinejque ma quinnahuati nopa tlanahuatijquetl tlen tlali Judá. Huan quitlalijque se edomita tlacatl para ma quinnahuati san ipan inintlal. 
<span class="verse" id="K28_21">21&#160;</span>Huajca Tlanahuatijquetl Joram tlen tlali Judá yajqui altepetl Zair ica itlahuilanca carros huan isoldados para quinhuilanase catli nopona ehuaj. Pero nopa tlali Edom ehuani quinyahualojque. Yeca ica tlayohua Joram motlanantejqui ihuaya isoldados huan cholojtejque para ininchajchaj. 
<span class="verse" id="K28_22">22&#160;</span>Huan hasta ama nopa Edom ehuani noja quinequij monahuatise ininseltzitzi huan amo quincahuilíaj tlali Judá ehuani ma quinnahuatica. Nojquiya altepetl Libna moiyocaquixti ipan nopa xihuitl. 
<span class="verse" id="K28_23">23&#160;</span>Huan sequinoc tlamantli catli quichijqui Tlanahuatijquetl Joram eltoc ijcuilijtoc ipan nopa amatlajcuiloli itoca Catli Quichijque Nopa Tlanahuatiani Ipan Tlali Judá. 
<span class="verse" id="K28_24">24&#160;</span>Huan quema Tlanahuatijquetl Joram mijqui, quitlalpachojque campa itatahua quintlaltojque ipan Jerusalén ipan nopa barrio catli itoca Ialtepe David. Teipa pejqui tlanahuatía icone catli itoca Ocozías. </div>
<div class='s'>Ocozías tlanahuati ipan tlali Judá </div>
<div class='p'>
<span class="verse" id="K28_25">25&#160;</span>Quema Tlanahuatijquetl Joram, icone mijcatzi Acab, yohuiyaya para 12 xihuitl tlanahuatis ipan tlali Israel, pejqui tlanahuatía ipan tlali Judá nopa Tlanahuatijquetl Ocozías catli eliyaya icone Joram. 
<span class="verse" id="K28_26">26&#160;</span>Huan Tlanahuatijquetl Ocozías quipiyayaya 22 xihuitl quema pejqui tequiti. Huan tlanahuati ipan altepetl Jerusalén tlen tlali Judá san se xihuitl. Inana itoca eliyaya Atalía huan eliyaya iichpoca Tlanahuatijquetl Omri catli ehua tlali Israel. 
<span class="verse" id="K28_27">27&#160;</span>Ocozías quitoquili iojhui Tlanahuatijquetl Acab huan quichijqui nochi catli fiero iixpa TOTECO pampa eliyaya imontica nopa Tlanahuatijquetl Acab. </div>
<div class='p'>
<span class="verse" id="K28_28">28&#160;</span>Huan Tlanahuatijquetl Ocozías mosansejcotili ihuaya Tlanahuatijquetl Joram catli eliyaya icone Acab huan sentic yajque ipan altepetl Ramot tlen tlali Galaad quihuilanatoj nopa Tlanahuatijquetl Hazael tlen tlali Siria. Huan nopa Siria ehuani quicocojque Tlanahuatijquetl Joram, 
<span class="verse" id="K28_29">29&#160;</span>huajca Joram mocuepqui ipan altepetl Jezreel para mochicahuas. Huan quema noja itztoya ipan Jezreel, Tlanahuatijquetl Ocozías catli tlanahuati ipan tlali Judá yajqui quipaxaloto.  </div>
<div class='psalmlabel' id='K29_0'> 9</div>
<div class='s'>Jehú tlanahuati ipan tlali Israel </div>
<div class='p'>
<span class="verse" id="K29_1">1&#160;</span>Ipan nopa tonali tlajtol pannextijquetl Eliseo quinotzqui se telpoca tlajtol pannextijquetl huan quiilhui: </div>
<div class='p'>―Ximocualtlali para tiquisas. Xijcui ni pilxarrojtzi tlen aceite huan xiya altepetl Ramot ipan Galaad. 
<span class="verse" id="K29_2">2&#160;</span>Huan quema tiajsiti nepa, xijtemo Jehú, icone Josafat, catli eliyaya icone Nimsi. Huan xiquiyocaquixtis tlen ihuampoyohua huan xijhuica ipan seyoc cuarto. 
<span class="verse" id="K29_3">3&#160;</span>Huan nopona xijcui nopa pilxarrojtzi tlen aceite huan xijtzonalti huan xiquilhui para TOTECO quiijtohua: ‘Na nimitztzonaltía ica aceite para nimitztequimacas tielis titlanahuatijquetl ipan tlali Israel.’ Huan teipa nimantzi xijtlapo puerta huan ximoisihuilti xicholojtehua. </div>
<div class='p'>
<span class="verse" id="K29_4">4&#160;</span>Huajca nopa telpoca tlajtol pannextijquetl yajqui nepa altepetl Ramot ipan tlali Galaad, 
<span class="verse" id="K29_5">5&#160;</span>huan quema ajsito nopona, quinmelahuato mosentilijtoque nochi tlayacanani tlen soldados. Huajca quiijto: </div>
<div class='p'>―Nijpiya se tlamantli para nimitzilhuis ta titlayacanquetl. </div>
<div class='p'>Huan Jehú quiijto: </div>
<div class='p'>―¿Ajqueya tlen tojuanti? </div>
<div class='p'>Huan nopa telpoca tlajtol pannextijquetl quiijto: </div>
<div class='p'>―Ta, tinotlayacanca. </div>
<div class='p'>
<span class="verse" id="K29_6">6&#160;</span>Huajca Jehú moquetzqui huan calajqui ipan se cuarto. Huan nopa tlajtol pannextijquetl quitzonalti ica aceite huan quiilhui: </div>
<div class='p'>―TOTECO Dios tlen tiisraelitame quiijtohua: ‘Na nimitztzonaltía ica aceite para nimitztlalis tielis titlanahuatijquetl ipan noisraelita masehualhua tlen tlali Israel. 
<span class="verse" id="K29_7">7&#160;</span>Monequi tiquintlamimictis nochi iteiximatcahua Acab catli hasta ama eliyaya moteco. Huan quej nopa tiquincuepilis pampa Jezabel quitoyajqui inieso nochi notlajtol pannextijcahua huan notequipanojcahua. 
<span class="verse" id="K29_8">8&#160;</span>Nochi iteipan ixhuihua Acab monequi xiquintlamilti. Xiquinmicti nochi tlacame catli iteiximatcahua huan itequipanojcahua masque quincojqui o san tequitij ihuaya. Nochi catli itztoque ica ya campa hueli ipan tlali Israel monequi xiquinmictis. 
<span class="verse" id="K29_9">9&#160;</span>Nijchihuas ica iteiximatcahua Acab san se quen nijchijqui ica Jeroboam, icone Nabat, huan ica Baasa, icone Ahías. 
<span class="verse" id="K29_10">10&#160;</span>Huan chichime quicuase itlacayo nopa sihua tlanahuatijquetl Jezabel ipan se milcahuali ipan altepetl Jezreel huan amo aqui quitlaltocas.’ </div>
<div class='p'>Quej nopa quiyolmelajqui huan teipa nopa telpoca tlajtol pannextijquetl quitlapo puerta huan cholojtejqui. </div>
<div class='p'>
<span class="verse" id="K29_11">11&#160;</span>Huan quema Jehú mocuepqui ipan tlasentilistli ininhuaya ihuampoyohua, se ihuampox quitlatzintoquili: </div>
<div class='p'>―¿Tlaque onca? ¿Para tlen hualajqui mitzitaco nopa huihui telpocatl? </div>
<div class='p'>Huan Jehú quiijto: </div>
<div class='p'>―Anquiiximatij huan anquimatij quenicatza camanalti. </div>
<div class='p'>
<span class="verse" id="K29_12">12&#160;</span>Huan ihuampoyohua quiijtojque: </div>
<div class='p'>―Amo techcajcayahua. Techpohuili nochi. </div>
<div class='p'>Huajca Jehú quinilhui: </div>
<div class='p'>―Nechilhui para TOTECO quiijtohua para nechtzonaltiyaya ica aceite para ma nieli nitlanahuatijquetl ipan ni tlali Israel. </div>
<div class='p'>
<span class="verse" id="K29_13">13&#160;</span>Huajca inijuanti nimantzi moquixtilijque inintlaque huan quitenque iicxitla ipan nopa escalones. Teipa quipitzque nopa tlapitzali huan cuatzajtzique: “¡Jehú ya mochijtoc tlanahuatijquetl ipan ni tlali Israel!” </div>
<div class='s'>Jehú quimicti Tlanahuatijquetl Joram </div>
<div class='p'>
<span class="verse" id="K29_14">14&#160;</span>Teipa Jehú, icone Josafat, huan iixhui Nimsi, mosansejcotili ica sequinoc para yase quihuilanatij Tlanahuatijquetl Joram. (Tiquelnamiqui achtihui Tlanahuatijquetl Joram yajqui altepetl Ramot tlen Galaad ininhuaya iisraelita soldados para quihuilanatij Tlanahuatijquetl Hazael tlen tlali Siria, 
<span class="verse" id="K29_15">15&#160;</span>pero mococo ipan tlahuilancayotl huan yeca mocuepqui hasta altepetl Jezreel para mochicahuas.) Huajca Jehú quinilhui ihuampoyohua: “Sintla melahuac anquinequij ma nieli niamotlanahuatijca, amo xijcahuaca niyon se masehuali ma quisa tlen ni altepetl para tlayolmelahuati ipan altepetl Jezreel para nimochijtoc nitlanahuatijquetl.” </div>
<div class='p'>
<span class="verse" id="K29_16">16&#160;</span>Huan teipa Jehú tlejcoc ipan itlahuilanca carro huan yajqui altepetl Jezreel campa Tlanahuatijquetl Joram itztoya ipan itlapech. Ocozías, catli itztoya tlanahuatijquetl ipan tlali Judá, nojquiya itztoya nopona ihuaya Joram pampa yajqui quipaxaloto. </div>
<div class='p'>
<span class="verse" id="K29_17">17&#160;</span>Huan quema nopa soldados catli tlamocuitlahuiyayaj ipan nopa huejcapantic torre ipan altepetl Jezreel quiitaque monechcahuiyaya Jehú ica imasehualhua, chicahuac teyolmelajque: </div>
<div class='p'>―¡Hualahuij miyaqui tlacame! </div>
<div class='p'>Huajca Tlanahuatijquetl Joram quiijto: </div>
<div class='p'>―Xijtitlani se acajya ipan cahuayo ma quinnamiquiti para ma quimati sintla hualahuij ica cuali o amo. </div>
<div class='p'>
<span class="verse" id="K29_18">18&#160;</span>Huajca yajqui se soldado cahuayojtipa quinamiquito Jehú, huan quiilhui: </div>
<div class='p'>―Nopa tlanahuatijquetl nechnahuatijtoc ma nimitztlatzintoquiliqui sintla anhualahuij ica cuali o amo. </div>
<div class='p'>Huan Jehú quinanquili: </div>
<div class='p'>―¿Tlaque tijmati ta tlen tlamantli catli cuali? Xihuala nohuaya noica. </div>
<div class='p'>Huajca nopa catli tlamocuitlahuiyaya ipan nopa torre quiilhui Tlanahuatijquetl Joram: </div>
<div class='p'>―Yaya catli tijtitlanqui quinnamiquito, ajsito campa inijuanti, pero amo nesi sintla mocuepa. </div>
<div class='p'>
<span class="verse" id="K29_19">19&#160;</span>Huajca nimantzi nopa tlanahuatijquetl quititlanqui seyoc tlacatl cahuayojtipa, huan yaya ajsito campa itztoyaj huan quiijto: </div>
<div class='p'>―Nopa tlanahuatijquetl nechtitlantoc ma nimechtlatzintoquiliqui sintla anhualahuij ica cuali o amo. </div>
<div class='p'>Huan Jehú quinanquili: </div>
<div class='p'>―¿Tlaque tijmati ta tlen tlamantli catli cuali? Xihuala nohuaya noica. </div>
<div class='p'>
<span class="verse" id="K29_20">20&#160;</span>Huan catli tlamocuitlahuiyaya ipan nopa torre ipan altepetl sempa tlayolmelajqui ica ompa: </div>
<div class='p'>―Nopa seyoc catli tijtitlantoc nojquiya ajsito campa itztoque nopa tlacame, pero amo nesi sintla mocuepa. Huan na niquita huelis nopa Jehú, iixhui Nimsi, catli quihualica nopa tlahuilanca carro, pampa quinejnemiltía quen se catli loco, san quen Jehú ipa nemi. </div>
<div class='p'>
<span class="verse" id="K29_21">21&#160;</span>Huajca Tlanahuatijquetl Joram tlanahuati: </div>
<div class='p'>―¡Nimantzi xijcualtlalica nocarro huan nocahuayos! </div>
<div class='p'>Huajca quicualtlalijque itlahuilanca carro, huan Joram, tlanahuatijquetl tlen tlali Israel, huan Ocozías, tlanahuatijquetl tlen tlali Judá, quisque ipan sese inintlahuilanca carros para quinamiquitij Jehú. Huan quinamiquitoj campa nopa mili catli achtihuiya elqui itlal Nabot catli ejqui altepetl Jezreel. 
<span class="verse" id="K29_22">22&#160;</span>Huan quema quiitac Joram nopa Jehú, quiilhui: </div>
<div class='p'>―¿Jehú, tihuala ica cuali o amo? </div>
<div class='p'>Huan Jehú quinanquili: </div>
<div class='p'>―¿Tlaque catli cuali huelis onca quema monana, Jezabel, quisenhuiquilía quinhueyitlalía tlaixcopincayome catli amo ya Dios huan quisenhuiquilía tetlajchihuía campa hueli ipan totlal? </div>
<div class='p'>
<span class="verse" id="K29_23">23&#160;</span>Huajca Tlanahuatijquetl Joram nimantzi quimacac se huelta ica icahuayojhua huan cholo. Huan quiilhuijtejqui Tlanahuatijquetl Ocozías: </div>
<div class='p'>―¡Techmictise, Ocozías! </div>
<div class='p'>
<span class="verse" id="K29_24">24&#160;</span>Huan Jehú nimantzi quicuic icuahuitol huan quimotlac Joram. Huan nopa cuatlamintli calajqui ipan icuitlapa huan sentlapalo ipan iyolo. Huan Tlanahuatijquetl Joram huetzqui mictoc ipan itlahuilanca carro. </div>
<div class='p'>
<span class="verse" id="K29_25">25&#160;</span>Huan Jehú quinahuati itequipanojca, Bidcar: </div>
<div class='p'>―Xijquixti itlacayo Joram ipan icarro huan xijmajcahua ipan imilcahual Nabot catli ejqui nica ipan Jezreel. ¿Tiquelnamiqui quema ta huan na san sejco tijnemiltiyayaj tocarros iica Tlanahuatijquetl Acab, yaya catli eliyaya itata ni Joram, huan TOTECO techyolmelajqui 
<span class="verse" id="K29_26">26&#160;</span>para temachtli quicuepilis Acab nica ipan itlal Nabot pampa quinmicti Nabot huan iconehua? </div>
<div class='p'>Huajca xijcui itlacayo Tlanahuatijquetl Joram huan xijmajcahua ipan imilcahual Nabot san quen quiijto TOTECO. </div>
<div class='s'>Jehú quimicti Ocozías tlen Judá </div>
<div class='p'>
<span class="verse" id="K29_27">27&#160;</span>Huan quema Ocozías, nopa tlanahuatijquetl tlen tlali Judá, quiitac catli panoc, cholojtejqui ipan ojtli catli yohui para altepetl Bethagán. Huan Jehú motlalo quitepotztocac huan cuatzajtzitiyajqui: </div>
<div class='p'>―Xijmotlaca ya nojquiya. </div>
<div class='p'>Huan se itequipanojca quimotlac Ocozías ipan itlahuilanca carro ipan nopa ojtli catli tlejco para altepetl Gur nechca altepetl Ibleam. Huan noja yoltoya hasta ajsito ipan altepetl Meguido huan nopona mijqui. 
<span class="verse" id="K29_28">28&#160;</span>Teipa itequipanojcahua quihuicaque itlacayo ipan se cuacarro hasta altepetl Jerusalén huan quitlalpachojque ininhuaya ihuejcapan tatahua ipan nopa barrio catli itoca Ialtepe David. </div>
<div class='p'>
<span class="verse" id="K29_29">29&#160;</span>Huan Tlanahuatijquetl Ocozías quipehualtijtoya tlanahuatía ipan tlali Judá quema Tlanahuatijquetl Joram, icone Acab, yohuiyaya para 11 xihuitl tlanahuatis ipan tlali Israel. </div>
<div class='s'>Imiquilis Jezabel </div>
<div class='p'>
<span class="verse" id="K29_30">30&#160;</span>Huan quema nopa sihua tlanahuatijquetl Jezabel catli elqui inana Jotam quimatqui catli panoc huan quimatiyaya hualayaya Jehú para quimictis nojquiya, mopajqui nochi yahualtic ipan iixteyol, huan moyecchihuili itzoncal huan mosehui nechca ventana huan tlachixqui. 
<span class="verse" id="K29_31">31&#160;</span>Huan quema Jehú ajsito campa puerta ipan itepa nopa altepetl, nopa sihuatl quiilhui: </div>
<div class='p'>―¿Quenicatza tiitztoc ama, titemictijquetl? Ta tiitztoc san se ica Zimri catli no quimicti iteco. </div>
<div class='p'>
<span class="verse" id="K29_32">32&#160;</span>Huan nopa Jehú tlachixqui ica huejcapa huan quiitac nopa fiero sihuatl mosehuijtoya campa ventana huan quintlatzintoquili catli itztoyaj inechca: </div>
<div class='p'>―¿Ajqueya tlen amojuanti anitztoque nohuaya para ma nielis niamotlanahuatijca? </div>
<div class='p'>Huan ome o eyi tlacame catli mocaparojtoyaj para quitequipanose nopa sihua tlanahuatijquetl itztoyaj inechca ipan nopa caltlanahuatili, huan tlachixque para tlatzintla para quiitase Jehú. 
<span class="verse" id="K29_33">33&#160;</span>Huan Jehú quinnahuati: </div>
<div class='p'>―Xijhualmajcahuaca nopa sihuatl nica tlatzintla. </div>
<div class='p'>Huan inijuanti quimajcajque para tlatzintla huan se achi ieso tzicuinqui ipan tepamitl huan ipan nopa cahuayojme. Huan Jehú pejqui ipan moquejquetza itlacayo nopa sihua tlanahuatijquetl Jezabel ica icahuayojhua. 
<span class="verse" id="K29_34">34&#160;</span>Teipa Jehú calajqui ipan icaltlanahuatil nopa tlanahuatijquetl huan tlacuajqui huan atlic huan teipa quiijto: </div>
<div class='p'>―Monequi ma yohui se acajya para quitlalpachos nopa sihuatl pampa eliyaya iichpoca se tlanahuatijquetl. </div>
<div class='p'>
<span class="verse" id="K29_35">35&#160;</span>Pero quema yajque quitlalpachotij, san quipantijque itzoncacahuayo, iicxihua huan imax. 
<span class="verse" id="K29_36">36&#160;</span>Huajca mocuepque huan quiyolmelahuaco Jehú huan Jehú quiijto: </div>
<div class='p'>―Toteco Dios ya quiijtojtoya por itequipanojca, Elías, catli ehua altepetl Tisbe, para chichime quicuasquíaj itlacayo Jezabel tlalchi ipan altepetl Jezreel. 
<span class="verse" id="K29_37">37&#160;</span>Huan itlacayo mocahuas pasoltic quen cuitlatl campa hueli ipan ni altepetl hasta amo aqui huelis quiijtos: </div>
<div class='p'>―Ya ni quentzi itlacayo Jezabel.  </div>
<div class='psalmlabel' id='K210_0'> 10</div>
<div class='s'>Jehú quinmicti nochi iteiximatcahua Acab </div>
<div class='p'>
<span class="verse" id="K210_1">1&#160;</span>Nopa mijcatzi Tlanahuatijquetl Acab quinpixtoya 70 itelpocahua huan iixhuihua catli itztoyaj ipan altepetl Samaria. Huajca Jehú quiijcuilo amatlajcuiloli huan quintitlanili ipan altepetl Samaria para nopa huejhueyi tlacame huan nopa tequitini huan inintlamocuitlahuijcahua iconehua Tlanahuatijquetl Acab, huan nopa amatlajcuiloli quiijtohuayaya: 
<span class="verse" id="K210_2">2&#160;</span>“Anquinpiyaj amomaco itelpocahua huan iixhuihua amoteco, nopa mijcatzi Tlanahuatijquetl Acab. Huan anquipiyaj tlahuilanca carros huan tlacame catli nemij cahuayojtipa, huan anitztoque ipan se altepetl tzactoc ica tepamitl huan anquipiyaj tepostli para ica antlahuilanase. Huajca quema ajsis ni amatlajcuiloli amomaco, 
<span class="verse" id="K210_3">3&#160;</span>xijtlapejpenica nopa icone Acab catli anquiitaj para elis amotlanahuatijca huan xijtlalica campa mosehuiyaya itata para tlanahuatis. Huan ximocualtlalica para antlahuilanase para catli eliyaya itlanahuatilis Acab.” Quej nopa quiijto nopa amatlajcuiloli. </div>
<div class='p'>
<span class="verse" id="K210_4">4&#160;</span>Pero nopa masehualme ipan altepetl Samaria tlahuel momajmatijque huan quiijtojque: “Sintla ome huejhueyi tlanahuatiani amo huelque quitlanque ni Jehú, ¿quenicatza huelis tijtlanise tojuanti?” </div>
<div class='p'>
<span class="verse" id="K210_5">5&#160;</span>Huajca nopa tlamocuitlahuijquetl tlen icaltlanahuatil nopa tlanahuatijquetl, huan nopa huejhueyi tequitini ipan altepetl Jezreel, huan nopa tlayacanani huan inijuanti catli quinmocuitlahuiyayaj iconehua Acab, nochi quiyolmelajque Jehú: “Tojuanti timitztequipanose huan tijchihuase catli technahuatis, pero amo aqui tijtlalise para tlanahuatijquetl. Xijchihua nica catli achi más mitzpactía.” </div>
<div class='p'>
<span class="verse" id="K210_6">6&#160;</span>Huan ica ompa Jehú quintlajcuilhui huan quinilhui: “Sintla anitztoque ica na huan anquinequij anquineltocase notlanahuatil, xijquechtzontequica nochi Acab, yaya catli eliyaya amoteco. Huan mostla ipan ni hora techhualiquilica nica ipan altepetl Jezreel.” </div>
<div class='p'>Huan nopa tlayacanani ipan altepetl Samaria quinmocuitlahuijtoyaj nopa 70 iconehua huan iixhuihua nopa tlanahuatijquetl hasta quema tziquitetzitzi huan quiniscaltijtoyaj. 
<span class="verse" id="K210_7">7&#160;</span>Pero quema quiselijque nopa amatlajcuiloli, quincuique nopa 70 iconehua huan quinmictijque, huan inintzonteco quitlalijque ipan se quesqui cuachiquihuitl huan quintitlanilijque nepa ipan altepetl Jezreel. 
<span class="verse" id="K210_8">8&#160;</span>Huan se tlayolmelajquetl yajqui quiilhuito Jehú para quihualicatoyaj inintzonteco iconehua huan iixhuihua nopa mijcatzi Tlanahuatijquetl Acab. Huajca Jehú tlanahuati: </div>
<div class='p'>―Xijchihuaca ome monton campa puerta ipan itepa ni altepetl huan nopona xijcahuaca inintzonteco hasta mostla. </div>
<div class='p'>
<span class="verse" id="K210_9">9&#160;</span>Huan hualmostla quisqui Jehú huan moquetzqui huan tlamiyacapa quincamanalhui nochi masehualme catli ehuaj nopa altepetl. Quiijto: </div>
<div class='p'>―Amojuanti amo anquipiyaj tlajtlacoli. Na catli nimoiyocatlali tlen notlanahuatijca huan nijmicti ya, pero ¿ajqueya quinmicti nochi iconehua? Yaya Toteco catli quichijtoc ma quinmictica, 
<span class="verse" id="K210_10">10&#160;</span>pampa nochi catli TOTECO quiijto ica itequipanojca, Elías para ininpantis iteiximatcahua Acab, ya nopa mochijtoc. </div>
<div class='p'>
<span class="verse" id="K210_11">11&#160;</span>Huan teipa Jehú quinmicti nochi iteiximatcahua Acab catli noja itztoyaj ipan altepetl Jezreel, ininhuaya nochi itequiticahua, ihuampoyohua huan itotajtzitzi. Amo quicajqui niyon se ma itzto catli moiximatiyaya ihuaya, niyon catli eliyaya ihuampox. 
<span class="verse" id="K210_12">12&#160;</span>Teipa Jehú yajqui altepetl Samaria. Huan ipan ojtli ajsito ipan se cali campa tequitiyayaj catli quinmocuitlahuíaj huan quinximaj borregojme. 
<span class="verse" id="K210_13">13&#160;</span>Huan nopona quinpanti iicnihua nopa mijcatzi Tlanahuatijquetl Ocozías catli elqui tlanahuatijquetl ipan tlali Judá. Huan Jehú quintlatzintoquili: </div>
<div class='p'>―¿Ajqueya amojuanti? </div>
<div class='p'>Huan quiilhuijque: </div>
<div class='p'>―Tojuanti tiiicnihua Ocozías, huan tiyohuij tiquinpaxalotij itelpocahua nopa mijcatzi tlanahuatijquetl Acab huan nopa sihua tlanahuatijquetl Jezabel. </div>
<div class='p'>
<span class="verse" id="K210_14">14&#160;</span>Huajca Jehú quinnahuati itlatoquilijcahua: </div>
<div class='p'>―Xiquinitzquica yoltoque. </div>
<div class='p'>Huajca quinitzquijque yoltoque nochi nopa 42 masehualme huan quinhuicaque hasta nechca se ameli catli eltoc ipan Bet Equed huan nopona quinquechtzontejque. Huan amo mocajqui yoltoc, niyon se. </div>
<div class='p'>
<span class="verse" id="K210_15">15&#160;</span>Quema Jehú quisqui nopona, mopanti ihuaya nopa Jonadab, icone Recab. Huan quitlajpalo huan teipa quiilhui: </div>
<div class='p'>―¿Cuali moyolo ica na, san quen na noyolo cuali ica ta? </div>
<div class='p'>Huan Jonadab quiilhui: </div>
<div class='p'>―Quena. </div>
<div class='p'>Huan Jehú quiilhui: </div>
<div class='p'>―Huajca techmaca momax. </div>
<div class='p'>Huajca Jonadab quimacac imax huan Jehú quichijqui para ma tlejco ipan itlahuilanca carro, 
<span class="verse" id="K210_16">16&#160;</span>huan quiilhui: </div>
<div class='p'>―Xihuala nohuaya huan tiquitas catli ya nijchijtoc pampa nijtoquilía nochi catli nechnahuatía noTeco Dios. </div>
<div class='p'>Huajca Jonadab yajqui ihuaya. 
<span class="verse" id="K210_17">17&#160;</span>Huan quema calactiyohuiyaya ipan altepetl Samaria, Jehú quinmicti nochi iteiximatcahua Acab catli mocajtoyaj nopona. Huajca quintzontlamilti nochi iteiximatcahua Acab san quen TOTECO quitencahuilijtoya ica Elías para panos. </div>
<div class='s'>Jehú quisemanqui nopa teteyotl Baal </div>
<div class='p'>
<span class="verse" id="K210_18">18&#160;</span>Teipa Jehú quinsentili nochi altepetl Samaria ehuani huan quinilhui: </div>
<div class='p'>―Acab tlahuel quentzi quihueyichijqui nopa tiotzi Baal, pero na, quena, tlahuel nijhueyichihuas. 
<span class="verse" id="K210_19">19&#160;</span>Huajca nimantzi xiquinnotzaca ma hualaca nochi itlajtol pannextijcahua Baal, nochi itequipanojcahua, huan nochi itotajtzitzi. Ma amo mocahua niyon se pampa nijpiya se hueyi tlacajcahualistli para Baal. Sintla se catli quihueyichihua Baal polihuis, quipiya para miquis. </div>
<div class='p'>Pero Jehú quisencajtoya nopa tlacajcahualistli para tecajcayahuas. Quej nopa, ica sempa, huelis quintlamiltis nochi catli nopona ehuaj catli quihueyichihuaj Baal. 
<span class="verse" id="K210_20">20&#160;</span>Huajca tlanahuati Jehú ma oncas se hueyi tlanechicoli huan ilhuitl para Baal huan quej nopa quichijque. 
<span class="verse" id="K210_21">21&#160;</span>Huan quintitlanqui tlayolmelahuani ipan nochi tlali Israel para quinnotzase catli quitoquiliyayaj Baal. Huan nochi hualajque huan tlahuel temic itiopa Baal tlen se lado hasta seyoc. 
<span class="verse" id="K210_22">22&#160;</span>Huan Jehú quiilhui nopa tlacatl catli quiajocui nopa yoyomitl para itequipanojcahua Baal para ma quinpiya cuidado para senquistoc nochi nopa masehualme ma moquentise nopa yoyomitl catli monequi para quihueyitlalise Baal. 
<span class="verse" id="K210_23">23&#160;</span>Huan teipa calajqui Jehú ipan nopa tiopamitl tlen Baal ihuaya Jonadab, icone Recab, huan quinilhui nochi itequipanojcahua Baal: </div>
<div class='p'>―Xijpiyaca cuidado para ma amo itzto niyon se campa amojuanti catli quihueyichihua TOTECO, san monequi ma itztoca catli quihueyichihuaj Baal. </div>
<div class='p'>
<span class="verse" id="K210_24">24&#160;</span>Huajca nochi catli quihueyichijque Baal calajque ipan nopa tiopamitl para quimacase nopa tlacajcahualistli. Huan Jehú quintlali 80 tlacame ica calteno, huan quinilhui: </div>
<div class='p'>―Aqui quicahuas ma cholo se masehuali catli niquintemactilijtoc amomaco, monequi miquis. </div>
<div class='p'>
<span class="verse" id="K210_25">25&#160;</span>Huan teipa quema tlanque temacaj tlacajcahualistli, Jehú quinnahuati nopa tlamocuitlahuiani huan nopa tlayacanani tlen isoldados: </div>
<div class='p'>―Xicalaquica huan xiquinmictica nochi nopa masehualme. ¡Ma amo aqui cholo! </div>
<div class='p'>Huan quinmictijque nochi ica machete, huan quinquixtijque inintlacayohua calteno ipan nopa tiopamitl. Huan teipa calajque campa más calijtic huan campa quiitayayaj para más tlatzejtzeloltic ipan tiopamitl. 
<span class="verse" id="K210_26">26&#160;</span>Huan quinquixtijque nopa teteyome tlen Baal huan quintlatijque. 
<span class="verse" id="K210_27">27&#160;</span>Nojquiya quintlamisemanque nopa tlaixcopincayome huan senquistoc nochi itiopa Baal. Huan nopona quichijque ma elis cuitlacalme para ma quitequihuica nochi altepetl ehuani. Huan quej nopa eltoc hasta ama. </div>
<div class='p'>
<span class="verse" id="K210_28">28&#160;</span>Quej nopa Jehú quitzontlamilti Baal ica nochi nopa masehualme catli quitoquiliyayaj tlen tlali Israel. 
<span class="verse" id="K210_29">29&#160;</span>Pero amo quinsemanqui nopa pilhuacaxtzitzi tlen oro catli eltoya ipan altepeme Betel huan Dan. Nopa pilhuacaxtzitzi elqui nopa hueyi tlajtlacoli catli mijcatzi Tlanahuatijquetl Jeroboam, icone Nabat, quinnextilijtoya Israel ehuani ma quichihuaca. Quinilhui ma quihueyichihuaca TOTECO, pero ica nopa teteyome tlen pilhuacaxtzitzi tlen oro. 
<span class="verse" id="K210_30">30&#160;</span>Pero masque Jehú amo quinijcuini nopa pilhuacaxtzitzi, TOTECO quiilhui: “Tijchijtoc catli cuali pampa tiquinmicti nochi iteiximatcahua Acab. Huan huajca mocone, huan moixhui huan icone moixhui elise tlanahuatiani ipan tlali Israel huan mosehuise ipan mosiya yejyectzi para tlanahuatise.” </div>
<div class='p'>
<span class="verse" id="K210_31">31&#160;</span>Pero Jehú amo quitoquili itlanahuatilhua TOTECO Dios tlen tiisraelitame ica nochi iyolo. Amo quicajqui nopa tlajtlacoli para quihueyitlalise TOTECO por teteyome. Ya nopa elqui nopa tlajtlacoli catli Tlanahuatijquetl Jeroboam quinnextili israelitame. </div>
<div class='p'>
<span class="verse" id="K210_32">32&#160;</span>Huajca ipan nopa tonali TOTECO pejqui quincuilía inintlal nopa israelitame. Nopa Tlanahuatijquetl Hazael quincuilijtiyajqui inintlal campa hueli 
<span class="verse" id="K210_33">33&#160;</span>ipan seyoc lado nopa hueyatl Jordán campa hualquisa tonati huan nojquiya campa hueli tlen tlali Galaad, Gad, Rubén huan Manasés. Tlanahuatijquetl Hazael quitlanqui nopa tlali tlen altepetl Aroer inechca nopa atlajtli Arnón hasta tlali Galaad huan Basán para norte. </div>
<div class='s'>Joacaz tlanahuati ipan tlali Israel </div>
<div class='p'>
<span class="verse" id="K210_34">34&#160;</span>Nopa sequin tlamantli catli panoc ipan itlanahuatilis Jehú huan nochi catli quichijqui eltoc ijcuilijtoc ipan nopa amatlapohuali itoca Catli Quichijque Nopa Tlanahuatiani Ipan Tlali Israel. 
<span class="verse" id="K210_35">35&#160;</span>Huan quema mijqui Jehú, quitlalpachojque ipan altepetl Samaria. Huan pejqui tlanahuatía icone catli itoca eliyaya Joacaz. 
<span class="verse" id="K210_36">36&#160;</span>Huan Jehú elqui tlanahuatijquetl tlen tlali Israel para 28 xihuitl huan mosehui ipan altepetl Samaria para tequitis.  </div>
<div class='psalmlabel' id='K211_0'> 11</div>
<div class='s'>Atalía mochijqui quen tlanahuatijquetl </div>
<div class='p'>
<span class="verse" id="K211_1">1&#160;</span>Huan ipan tlali Judá, quema Atalía, inana Tlanahuatijquetl Ocozías quimatqui para ya mictoc icone, yajqui huan quintlamimicti nochi iconehua pampa quinequiyaya tlanahuatis iseltzi. 
<span class="verse" id="K211_2">2&#160;</span>Pero nopa sihuatl Josaba, catli eliyaya iichpoca Tlanahuatijquetl Joram huan isihua icni nopa mijcatzi Tlanahuatijquetl Ocozías, quiiyocatlali se ipilcone Ocozías catli itoca eliyaya Joás tlen nochi iconehua catli quinmictiyaya. Huan quitlali nopa piloquichpiltzi ihuaya itlamocuitlahuijca catli quiiscaltiyaya ipan se cuarto campa cochij huan quej nopa quitlati tlen nopa sihuatl Atalía huan amo huelqui quimicti. 
<span class="verse" id="K211_3">3&#160;</span>Huan Joás huan itlamocuitlahuijca motlatijque ipan itiopa TOTECO para chicuase xihuitl. Huan nopa sihuatl Atalía elqui sihua tlanahuatijquetl tlen tlali Judá nochi nopa xihuitl. </div>
<div class='s'>Joás tlanahuati ipan tlali Judá </div>
<div class='p'>
<span class="verse" id="K211_4">4&#160;</span>Pero quema nopa sihuatl Atalía yohuiyaya ipan chicome xihuitl tlanahuatis, nopa totajtzi Joiada tlatitlanqui ma quinnotzaca nopa tlayacanani tlen israelita soldados, huan nopa seyoc tlali ehuani soldados catli tequitique para se tlaxtlahuili huan nopa tlamocuitlahuiani tlen tiopamitl. Quinilhui ma mosentilica ipan itiopa TOTECO campa ya itztoya. Huan quinnextili nopa oquichpil catli eliyaya icone nopa mijcatzi tlanahuatijquetl. Huan nopona quichijqui ma tlatestigojquetzaca para quitequipanose san ya quen tlanahuatijquetl. 
<span class="verse" id="K211_5">5&#160;</span>Huan nopa totajtzi Joiada quinilhui: “Ya ni catli anquichihuase. Amosoldados catli quipiyaj inintequi para tlamocuitlahuíaj ipan sábado quema timosiyajquetzaj, xijchihuaca eyi pamitl. Se pamitl tlamocuitlahuise ipan icaltlanahuatil nopa tlanahuatijquetl. 
<span class="verse" id="K211_6">6&#160;</span>Seyoc pamitl tlamocuitlahuise campa nopa puerta ipan Sur catli calaqui ipan itepa ni altepetl, huan nopa seyoc pamitl tlamocuitlahuise campa puerta catli eltoc ica iica nopa cuartel. Quej nopa anquimocuitlahuise nopa cali tlen tlanahuatijquetl. 
<span class="verse" id="K211_7">7&#160;</span>Huan nopa ome pamitl tlen soldados catli quisaj tlen inintequi quema pehua sábado, ma quimocuitlahuica nopa cone tlanahuatijquetl ipan itiopa TOTECO. 
<span class="verse" id="K211_8">8&#160;</span>Ma quiyahualoca nopa cone tlanahuatijquetl huan sesen quipiyas itepos imaco. Huan sintla se acajya quinequis calaquis afuerza campa motecpantoque, ma quimictica. Ma mocahuaca ihuaya nopa cone tlanahuatijquetl campa hueli yaya yas.” </div>
<div class='p'>
<span class="verse" id="K211_9">9&#160;</span>Huajca nopa tlayacanani tlen soldados quichijque senquistoc quen quinnahuati nopa totajtzi Joiada. Nopa tlayacanca soldados quinsentili nopa soldados catli calaquiyayaj para tlamocuitlahuise ipan sábado huan nojquiya catli quisayayaj tlen inintequi, huan quinixnextijque campa nopa totajtzi Joiada. 
<span class="verse" id="K211_10">10&#160;</span>Huan nopa totajtzi quinmacac sesen inijuanti se icuachoso huan itepos yolixtzajca catli achtihui eliyaya iaxca mijcatzi Tlanahuatijquetl David huan isoldados huan mocahuayaya ipan nopa tiopamitl tlen TOTECO. 
<span class="verse" id="K211_11">11&#160;</span>Huan nochi nopa soldados motecpanque yahualtic campa itztoya nopa tlanahuatijquetl huan sesen quipixqui icuachoso imaco. Motecpanque tlen lado sur ipan nopa tiopamitl hasta nopa lado norte huan nojquiya quiyahualojque tlaixpamitl. </div>
<div class='p'>
<span class="verse" id="K211_12">12&#160;</span>Huan nopa totajtzi Joiada quiquixti nopa oquichpil catli elqui icone nopa mijcatzi tlanahuatijquetl, huan quitlalili nopa corona ipan itzonteco huan quimacac se tlaixcopinali tlen itlanahuatilhua TOTECO. Huan teipa quitzonalti ica aceite huan quichijqui tlanahuatijquetl. Teipa nochi momatlajtlatzinijque huan cuatzajtzique: “¡Ma huejcahua itztos totlanahuatijca!” </div>
<div class='p'>
<span class="verse" id="K211_13">13&#160;</span>Huan quema nopa sihua tlanahuatijquetl Atalía quicajqui tlahuejchihuaj nopa soldados huan masehualme, moisihuilti yajqui campa itiopa TOTECO campa nochi itztoyaj. 
<span class="verse" id="K211_14">14&#160;</span>Huan quiitac nopona nopa cone tlanahuatijquetl ijcatoc campa onca tequiticayotl nechca nopa hueyi tlaquetzali quen nochipa quichihuaj quema calaqui se yancuic tlanahuatijquetl ipan itequi. Huan ica inejmac huan iopoch nopa conetl itztoyaj nopa tlayacanca tlacame, huan nopa tlapitzani, huan nopa sequinoc masehualme catli paquiyayaj huan catli nojquiya tlapitzayayaj. Huajca Atalía quitzayanqui iyoyo huan quiijto chicahuac: </div>
<div class='p'>―Antechcualancaitaj huan anquitlalijtoque seyoc amotlanahuatijca quen nopatlaca. </div>
<div class='p'>
<span class="verse" id="K211_15">15&#160;</span>Huajca nopa totajtzi Joiada quinnahuati nopa tlayacanani tlen nopa soldados: </div>
<div class='p'>―¡Xijquixtica nopa sihuatl tlen ni tiopamitl huan xijmictica! Nojquiya xiquinmictica nochi catli quisase para quipalehuise. Pero amo xijmictica nica tiopan calijtic. </div>
<div class='p'>
<span class="verse" id="K211_16">16&#160;</span>Huajca quiitzquijque huan quiquixtijque huan quimictijque hasta campa calaquij soldados catli nemij cahuayojtipa ipan puerta icalixpa ichaj tlanahuatijquetl. </div>
<div class='p'>
<span class="verse" id="K211_17">17&#160;</span>Teipa Joiada quichijqui se camanal sencahuali ica TOTECO huan ica nopa yancuic cone tlanahuatijquetl huan nochi masehualme. Nopa camanali quiijto para inijuanti nelía elise imasehualhua TOTECO. Nojquiya quichijqui se camanal sencahuali ica nopa cone tlanahuatijquetl huan nopa masehualme ica catli quichihuase. 
<span class="verse" id="K211_18">18&#160;</span>Teipa nochi nopa masehualme yajque ipan itiopa Baal huan quitlahuisojque. Quisemanque itlaixpahua, huan quichijque cuechtic nochi tlaixcopincayome huan Matán, catli eliyaya itotajtzi Baal quimictijque iixmelac nopa tlaixpamitl. </div>
<div class='p'>Huan teipa nopa totajtzi Joiada quintlali soldados para tlamocuitlahuise ipan itiopa TOTECO. 
<span class="verse" id="K211_19">19&#160;</span>Huan quincuic nopa tlayacanani tlen soldados huan nopa soldados catli ehuaj sequinoc tlalme, huan nopa tlamocuitlahuiani tlen tiopamitl, huan nochi masehualme tlen tlali Judá, huan sentic quihuicaque nopa cone tlanahuatijquetl tlen campa itiopa TOTECO hasta icaltlanahuatil nopa tlanahuatijquetl. Huan calajque campa eltoya nopa puerta para tlamocuitlahuiani huan quisehuijque Joás ipan nopa yejyectzi siya para nopa hueyi tlanahuatijquetl. 
<span class="verse" id="K211_20">20&#160;</span>Huan nochi nopa masehualme pajque miyac. Huan nochi altepetl Jerusalén quipixqui tlasehuilistli pampa quimictijque nopa sihua tlanahuatijquetl Atalía ica machete ipan nopa caltlanahuatili. 
<span class="verse" id="K211_21">21&#160;</span>Huan Joás quipiyayaya chicome xihuitl quema pejqui tlanahuatía.  </div>
<div class='psalmlabel' id='K212_0'> 12</div>
<div class='s'>Joás tlanahuati ipan tlali Judá </div>
<div class='p'>
<span class="verse" id="K212_1">1&#160;</span>Huan nopa cone tlanahuatijquetl Joás pejqui tlanahuatía ipan tlali Judá ipan sur quema Tlanahuatijquetl Jehú yohuiyaya para chicome xihuitl tlanahuatis ipan tlali Israel ipan norte. Huan Joás mosehui para tequitis ipan altepetl Jerusalén huan elqui tlanahuatijquetl para 40 xihuitl. Inana itoca eliyaya Sibia huan ejqui altepetl Beerseba. 
<span class="verse" id="K212_2">2&#160;</span>Huan Tlanahuatijquetl Joás quichijqui catli cuali iixpa TOTECO nochi tonali quema nopa totajtzi Joiada noja itztoya para quiconsejomacas. 
<span class="verse" id="K212_3">3&#160;</span>Pero teipa Joás quicahuili ma mocahua nopa piltiocaltzitzi ica tlaixpame para tlaixcopincayome campa nopa masehualme tlacajcahuayayaj huan quitlatiyayaj copali. </div>
<div class='p'>
<span class="verse" id="K212_4">4&#160;</span>Huan se tonal quema ayamo miquiyaya nopa totajtzi Joiada, Joás quinilhui nopa totajtzitzi: </div>
<div class='p'>―Xijsentilica nochi tomi catli masehualme quihualicatoque para TOTECO Dios. Xijsentilica nopa impuestos catli tlaxtlahua sesen tlacatl, huan nochi nopa tomi catli masehualme quihualicaj ipan ichaj TOTECO quema quitencahuilíaj TOTECO tlaque quichihuase ihuaya nochi ofrendas catli san quimacaj TOTECO ica ininyolo. 
<span class="verse" id="K212_5">5&#160;</span>Nochi ni tomi ma mocahua ininmaco totajtzitzi para quisencahuase itiopa TOTECO campa sosolijtoc. </div>
<div class='p'>
<span class="verse" id="K212_6">6&#160;</span>Pero panoc 23 xihuitl ipan itequi Joás huan nopa totajtzitzi ayamo quicualtlalijtoyaj tleno ipan itiopa TOTECO. 
<span class="verse" id="K212_7">7&#160;</span>Huajca Tlanahuatijquetl Joás quinotzqui nopa totajtzi Joiada huan nopa sequinoc totajtzitzi huan quinilhui: </div>
<div class='p'>―¿Para tlen amo anquicualtlalijtoque nopa tiopamitl? Amojuanti ayacmo anquipiyase amomaco nopa tomi catli masehualme temacaj para anquitequihuise. Nochi nopa tomi elis para ma quicualtlalica nopa tiopamitl campa sosolijtoc. </div>
<div class='p'>
<span class="verse" id="K212_8">8&#160;</span>Huajca nopa totajtzitzi quiijtojque para cuali ayacmo quiselise más tomi tlen masehualme huan ayacmo elis inincuenta para quisencahuase nopa tiopamitl. </div>
<div class='s'>Quisencajque itiopa TOTECO catli sosolijtoya </div>
<div class='p'>
<span class="verse" id="K212_9">9&#160;</span>Huajca nopa totajtzi Joiada quicuic se pilcuacajontzi huan quicoyoni ipan itentzajca huan quitlali ica inejmac nopa tlaixpamitl campa masehualme calaquij ipan nopa tiopamitl. Huan nopa totajtzitzi catli tlamocuitlahuíaj campa nochi calaquij ipan tiopamitl quitlaliyayaj nochi iniofrendas ipan nopa pilcuacajontzi. 
<span class="verse" id="K212_10">10&#160;</span>Huan quema quiitayayaj para nopa pilcuacajontzi quipixtoc miyac tomi, itlajcuilojca nopa tlanahuatijquetl, ihuaya nopa totajtzi quipohuayayaj catli ajsitoya ipan itiopa TOTECO huan quitlaliyayaj ipan bolsas. 
<span class="verse" id="K212_11">11&#160;</span>Huan teipa quinmacayayaj nopa tlayacanca tlanahuatiani catli quitlachiliyayaj inintequi huan quintlaxtlahuiyayaj 
<span class="verse" id="K212_12">12&#160;</span>nopa tepanchihuani, cuatequini, tlapalehuiani huan catli quicualchijchihuayayaj tetl para ma quicualtlalica nopa tiopamitl. Nojquiya quitequihuijque nopa tomi para quicohuase cuame huan teme catli monequiyaya ipan nopa tequitl. Huan nochi sequinoc gastos catli quichihuayayaj ipan nopa cali. 
<span class="verse" id="K212_13">13&#160;</span>Pero nopa tomi catli quihuicayayaj ipan ichaj TOTECO amo quitequihuiyayaj para quicohuase tazas tlen plata, niyon pilcucharajtzitzi para quisehuise tlahuili, niyon para apastli, tlapitzali huan sequinoc tlamantli catli motequihuía tiopan calijtic tlen oro o plata. 
<span class="verse" id="K212_14">14&#160;</span>Nochi nopa tomi quitequihuiyayaj senquistoc para tlaxtlahuase para ma quicualtlalica nopa tiopan cali. 
<span class="verse" id="K212_15">15&#160;</span>Huan amo quintlajtlaniyayaj cuenta nopa tlacame catli quitequihuiyayaj nopa tomi pampa nochi catli tequitiyayaj eliyayaj temachme huan quichijque san catli xitlahuac. 
<span class="verse" id="K212_16">16&#160;</span>Pero nopa tomi catli masehualme temacaque pampa tlajtlacolejque iixpa TOTECO o pampa tlajtlacolchijtoyaj, amo quihuicayayaj tiopan calijtic. Nopa tomi quinmacayayaj totajtzitzi ma quitequihuica. </div>
<div class='p'>
<span class="verse" id="K212_17">17&#160;</span>Ipan nopa tonali Tlanahuatijquetl Hazael tlen tlali Siria quihuilanqui altepetl Gat huan moaxcati. Huan teipa quinejqui nojquiya moaxcatis altepetl Jerusalén. 
<span class="verse" id="K212_18">18&#160;</span>Pero Tlanahuatijquetl Joás ipan Judá catli mosehui para tequitis ipan Jerusalén quicuic nochi tlamantli catli patiyo huan yejyectzi catli yaya huan ihueyi tatahua quimacatoyaj TOTECO itiopa. Ihueyi tatahua elque nopa tlanahuatiani ipan tlali Judá catli inintoca Josafat, Joram huan Ocozías. Nojquiya Joás quicuic nochi nopa oro tomi catli iaxca tiopamitl, huan iaxca nopa icaltlanahuatil huan quititlanili Tlanahuatijquetl Hazael ipan tlali Siria para amo ma huala quihuilanaqui Jerusalén. Huan quena, Tlanahuatijquetl Hazael quiseli huan quicajte Jerusalén huan yajqui. </div>
<div class='p'>
<span class="verse" id="K212_19">19&#160;</span>Nochi catli panoc ipan itequi Joás huan nochi catli quichijqui eltoc ijcuilijtoc ipan nopa amatlapohuali itoca Catli Quichijque Nopa Tlanahuatiani Ipan Tlali Judá. 
<span class="verse" id="K212_20">20&#160;</span>Pero teipa itequipanojcahua motlananque ica ya huan quisencajque quenicatza quimictise ipan nopa ompa cali tlen tlanahuatijquetl ipan Milo catli mocahua ipan nopa tlaixtemolis ipan ojtli para Sila. </div>
<div class='p'>
<span class="verse" id="K212_21">21&#160;</span>Huan inintoca catli quimictijque Joás eliyaya Josacar, icone Simeat, huan Jozabad, icone Somer, huan itztoyaj itequipanojcahua catli más nechca catli ipan motemachi. Huan quema mijqui Joás, quitlalpachojque campa ipan Jerusalén ipan nopa barrio catli itoca Ialtepe David. Huan teipa icone catli itoca eliyaya Amasías pejqui tlanahuatía ipan tlali Judá.  </div>
<div class='psalmlabel' id='K213_0'> 13</div>
<div class='s'>Joacaz tlanahuati ipan tlali Israel </div>
<div class='p'>
<span class="verse" id="K213_1">1&#160;</span>Quema Tlanahuatijquetl Joás yohuiyaya para 23 xihuitl ipan itlanahuatilis ipan tlali Judá, pejqui tlanahuatía Tlanahuatijquetl Joacaz, icone Jehú, ipan tlali Israel. Mosehui para tequitis ipan altepetl Samaria huan tlanahuati 17 xihuitl. 
<span class="verse" id="K213_2">2&#160;</span>Pero quichijqui catli amo cuali iixpa TOTECO pampa quichijqui san se tlajtlacoli quen quichijqui Tlanahuatijquetl Jeroboam, icone Nabat, catli quinnextili israelitame ma quihueyichihuaca TOTECO ica teteyome. Huan Joacaz amo quicajtejqui ni tlajtlacoli. 
<span class="verse" id="K213_3">3&#160;</span>Huan tlahuel cualanqui TOTECO ica nopa masehualme tlen tlali Israel, huan quintemactili imaco Tlanahuatijquetl Hazael tlen tlali Siria huan imaco Ben Adad catli eliyaya icone. </div>
<div class='p'>
<span class="verse" id="K213_4">4&#160;</span>Huajca Tlanahuatijquetl Joacaz motlatlajti ica TOTECO para ma quipalehui. Huan TOTECO quitlacaquili catli quitlajtlani pampa TOTECO quiitac quenicatza nopa Tlanahuatijquetl tlen tlali Siria quintlaijiyohuiltiyaya israelitame. 
<span class="verse" id="K213_5">5&#160;</span>Huan TOTECO quinmacac nopa tlali Israel ehuani se temaquixtijquetl huan quej nopa israelitame momaquixtijque ininmaco tlali Siria ehuani. Huan teipa nopa tlali Israel ehuani itztoyaj ica cuali ipan inintlal quen achtihuiya eliyaya. 
<span class="verse" id="K213_6">6&#160;</span>Pero nopa tlali Israel ehuani quisenhuiquilijque tlajtlacolchijque pampa quitoquilijque nopa fiero ojtli tlen Tlanahuatijquetl Jeroboam catli tenextilijtoya ma quinpiyaca tlaixcopincayome tlen pilhuacaxtzitzi para ica quihueyitlalise TOTECO. Huan tlali Israel ehuani tlahuel tlajtlacolchijque huan quiquetzque se fiero tlaquetzali tlen nopa tiotzi Asera ipan altepetl Samaria. 
<span class="verse" id="K213_7">7&#160;</span>Huan teipa Tlanahuatijquetl Joacaz san quinpixtoya 50 isoldados catli nejnemij cahuayojtipa, 10 tlahuilanca carros ica cahuayojme huan 10 mil soldados catli san iniicxipa nemij pampa nopa tlanahuatijquetl tlen tlali Siria quinmictijtoya nochi sequinoc huan quinchijtoya quen tlaltejpoctli catli ipan nejnemiyaya. </div>
<div class='s'>Mijqui Tlanahuatijquetl Joacaz </div>
<div class='p'>
<span class="verse" id="K213_8">8&#160;</span>Nochi catli panoc ipan itequi Tlanahuatijquetl Joacaz huan nochi catli quichijqui huan quenicatza motemacac ipan tlahuilancayotl eltoc ijcuilijtoc ipan nopa amatlapohuali itoca Catli Quichijque Nopa Tlanahuatiani Ipan Tlali Israel. 
<span class="verse" id="K213_9">9&#160;</span>Huan mijqui Tlanahuatijquetl Joacaz huan quitlalpachojque ica itatahua ipan altepetl Samaria. Huan pejqui tlanahuatía Joás catli eliyaya icone. </div>
<div class='s'>Seyoc Joás tlanahuati ipan tlali Israel </div>
<div class='p'>
<span class="verse" id="K213_10">10&#160;</span>Quema Tlanahuatijquetl Joás, icone mijcatzi Tlanahuatijquetl Ocozías, yohuiyaya para 37 xihuitl ipan itequi ipan tlali Judá, pejqui tlanahuatía seyoc catli nojquiya itoca Joás, pero elqui icone Joacaz, ipan tlali Israel. Huan ni Joás mosehui para tlanahuatis ipan altepetl Samaria huan tlanahuati 16 xihuitl. 
<span class="verse" id="K213_11">11&#160;</span>Pero ni Joás ipan tlali Israel quichijqui catli amo cuali iixpa TOTECO. Amo quinejqui quicahuas nopa tlajtlacoli para quihueyichihuase TOTECO ica teteyome catli nopa mijcatzi Tlanahuatijquetl Jeroboam, icone Nabat, quinnextilijtoya tlali Israel ehuani ma quichihuaca. 
<span class="verse" id="K213_12">12&#160;</span>Huan nochi catli panoc ipan itequi Tlanahuatijquetl Joás huan nochi catli quichijqui, huan quenicatza tlahuilanqui ica Amasías, nopa tlanahuatijquetl tlen tlali Judá, nochi eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. 
<span class="verse" id="K213_13">13&#160;</span>Huan quema mijqui Tlanahuatijquetl Joás, quitlalpachojque ipan altepetl Samaria ihuaya ihuejcapan tatahua catli eliyayaj tlanahuatiani ipan tlali Israel. Huan pejqui tlanahuatía icone catli itoca eliyaya nopa ompa Jeroboam. </div>
<div class='s'>Joás quipaxaloco Eliseo quema mococohua </div>
<div class='p'>
<span class="verse" id="K213_14">14&#160;</span>Quema tlamiyaya ifuerza Eliseo huan motlahueltiyaya para miquis, yajqui quipaxaloto nopa Tlanahuatijquetl Joás tlen tlali Israel. Huan Joás chocac huan quiquechnahuajqui Eliseo huan quiilhui: </div>
<div class='p'>―¡Notata, notata, ta tiitztoya ichicahualis ni tlali Israel! Más techpalehui que tlahuilanca carros huan soldados catli quinnemiltíaj. </div>
<div class='p'>
<span class="verse" id="K213_15">15&#160;</span>Huan Eliseo quiilhui: </div>
<div class='p'>―Xijcuiti se cuahuitoli huan sequin cuatlamintli. </div>
<div class='p'>Huan nopa tlanahuatijquetl quicuic se cuahuitoli huan sequin cuatlamintli, 
<span class="verse" id="K213_16">16&#160;</span>huan Eliseo quiilhui nopa tlanahuatijquetl ipan Israel: </div>
<div class='p'>―Xijtlali momax ipan nopa cuahuitoli. </div>
<div class='p'>Huan quitlali imax ipan nopa cuahuitoli. Huajca Eliseo quitlali imax ipan imax nopa tlanahuatijquetl, 
<span class="verse" id="K213_17">17&#160;</span>huan quiilhui: </div>
<div class='p'>―Xijtlapo nopa ventana catli tlachixtoc ica campa hualquisa tonati. </div>
<div class='p'>Huan nopa tlanahuatijquetl quitlapo, huan Eliseo quinahuati: </div>
<div class='p'>―Ama xijmajcahua. </div>
<div class='p'>Huajca nopa tlanahuatijquetl tlamotlac ica icuahuitol huan Eliseo quiijto: </div>
<div class='p'>―Ya ni eltoya icuatlamin TOTECO catli mitzchihuas xiquintlani nopa tlali Siria ehuani ipan altepetl Afec. </div>
<div class='p'>
<span class="verse" id="K213_18">18&#160;</span>Teipa Eliseo quiilhui nopa tlanahuatijquetl: </div>
<div class='p'>―Xijcui nopa cuatlamintli huan xijhuitequi nopa tlali. </div>
<div class='p'>Huan nopa tlanahuatijquetl quihuitejqui eyi hueltas huan moquetzqui. 
<span class="verse" id="K213_19">19&#160;</span>Huan nopa tlajtol pannextijquetl cualanqui huan quiilhui: </div>
<div class='p'>―¿Para tlen san expa tijhuitejqui? Sintla tijhuitectosquía nopa tlali macuili o chicuase huelta, tiquintlanisquía nopa Siria ehuani hasta amo aqui tijcajtosquía itztoc, pero ama san eyi huelta tiquintlanis nopa Siria ehuani. </div>
<div class='p'>
<span class="verse" id="K213_20">20&#160;</span>Huan teipa mijqui Eliseo huan quitlalpachojque. </div>
<div class='p'>Sesen xihuitl quema moseliltíaj cuame miyac fiero tlachtequini tlen tlali Moab hualayayaj ipan tlali Israel para tlachtequise. 
<span class="verse" id="K213_21">21&#160;</span>Huan se tonal masehualme quitlalpachohuayayaj se mijcatzi. Huan quinitaque tlahuel miyac tlachtequini hualahuij. Huajca nimantzi quicuamajcajtejque nopa mijcatzi ipan nopa itecacahua Eliseo huan cholojtejque tlen nopa tlachtequini. Huan nopa mijcatzi quiajsito Eliseo iomiyo, huan nimantzi moyolcuic huan moquetzqui. </div>
<div class='p'>
<span class="verse" id="K213_22">22&#160;</span>Nopa Tlanahuatijquetl Hazael tlen tlali Siria quintlaijiyohuiltijtoya Israel ehuani nochi tonali quema tlanahuatiyaya Tlanahuatijquetl Joacaz. 
<span class="verse" id="K213_23">23&#160;</span>Pero TOTECO quipixqui hueyi iyolo ica Israel ehuani huan amo quicahuili ma quintzontlamiltis nochi. TOTECO quintlasojtlac pampa quichijtoya se camanal sencahuali ica Abraham, Isaac huan Jacob, ininhueyi tatahua. Huan hasta ama TOTECO amo quinequi quintlamipolos nopa Israel ehuani, niyon amo quinequi quinhuejcamajcahuas tlen iixpa. </div>
<div class='p'>
<span class="verse" id="K213_24">24&#160;</span>Huan teipa Tlanahuatijquetl Hazael tlen tlali Siria mijqui huan icone, Ben Adad, mochijqui tlanahuatijquetl. 
<span class="verse" id="K213_25">25&#160;</span>Huajca nopa Tlanahuatijquetl Joás ipan tlali Israel catli elqui icone Joacaz, yaya tlatlanqui huan quicuili Ben Adad nopa altepeme catli itata Ben Adad quicuilijtoya tlen ya itata. Huan Joás quitlanqui Ben Adad eyi huelta huan quicuic sempa nopa altepeme ipan tlali Israel catli quincuilijtoya.  </div>
<div class='psalmlabel' id='K214_0'> 14</div>
<div class='s'>Amasías tlanahuati ipan tlali Judá </div>
<div class='p'>
<span class="verse" id="K214_1">1&#160;</span>Quema Tlanahuatijquetl Joás, icone Joacaz, yohuiyaya para ome xihuitl tlanahuatis ipan tlali Israel, pejqui tlanahuatía Amasías, icone seyoc tlacatl catli itoca Joás, ipan tlali Judá. 
<span class="verse" id="K214_2">2&#160;</span>Huan Amasías quipiyayaya 25 xihuitl quema pejqui tlanahuatía huan tlanahuati ipan altepetl Jerusalén 29 xihuitl. Huan inana itoca eliyaya Joadán huan ejqui Jerusalén. 
<span class="verse" id="K214_3">3&#160;</span>Huan Tlanahuatijquetl Amasías quichijqui catli xitlahuac iixpa TOTECO, pero amo nelcuali quen ihuejcapan tata, David, quichijtoya. Quichijqui san quen quichijtoya itata, Tlanahuatijquetl Joás. 
<span class="verse" id="K214_4">4&#160;</span>Pampa Tlanahuatijquetl Amasías amo quisemanqui nopa piltiocaltzitzi ica tlaixpamitl campa masehualme quinhueyichihuayayaj tlaixcopincayome, huan tlacajcahuayayaj huan quitlatiyayaj copali. 
<span class="verse" id="K214_5">5&#160;</span>Huan quema Tlanahuatijquetl Amasías cuali calactoya ipan itequi huan quipixqui temachili, quinmicti nopa tequipanohuani catli quimictijque itata catli eliyaya tlanahuatijquetl achtihuiya. 
<span class="verse" id="K214_6">6&#160;</span>Pero amo quinmicti ininconehua nopa temictiani pampa quinejqui quineltocas catli ijcuilijtoc ipan nopa amatlajcuiloli tlen Moisés campa TOTECO quiijto: “Amo xiquinmictica tetajme por inintlajtlacolhua ininconehua, niyon amo xiquinmictica coneme por catli quichijtoque inintatahua. Catli monequi miquis, ma miqui por san tlen ya itlajtlacol.” </div>
<div class='p'>
<span class="verse" id="K214_7">7&#160;</span>Huan Tlanahuatijquetl Amasías nojquiya quinmicti majtlactli mil tlali Edom ehuani ipan nopa tlamayamitl catli itoca Istatl. Huan mocuili nopa pilaltepetzi Sela huan quipatili itoca. Quitocaxti Jocteel huan hasta ama quej nopa itoca. </div>
<div class='s'>Mohuilanque Israel ica Judá ehuani </div>
<div class='p'>
<span class="verse" id="K214_8">8&#160;</span>Huajca Tlanahuatijquetl Amasías tlatitlanqui campa Tlanahuatijquetl Joás ipan tlali Israel, yaya catli elqui icone Joacaz huan iixhui Jehú para ma quiilhuitij: “Xihuala technamiquiqui huan titlahuilanase.” </div>
<div class='p'>
<span class="verse" id="K214_9">9&#160;</span>Pero Tlanahuatijquetl Joás tlen tlali Israel amo quinejqui huan quititlanili se camanali catli quiijto: “Se huitzcuahuitl tlatitlanqui ma quiilhuica se tiocuahuitl ipan Líbano para ma quimaca iichpoca para ma eli isihua icone, pero se tecuani panoc nopona, huan ipan moquetzqui nopa huitztli huan tlanqui camanali. 
<span class="verse" id="K214_10">10&#160;</span>Melahuac ta tijtlantoc nopa tlali Edom huan ica ya nopa timomachilía tlahuel tihueyi, pero achi cuali xiitzto ipan mochaj. ¿Para tlen tijnequi timohuilanas nohuaya huan tijchihuas para mosemantos nochi tlali Judá huan nochi motlal ehuani?” </div>
<div class='p'>
<span class="verse" id="K214_11">11&#160;</span>Pero Tlanahuatijquetl Amasías ipan tlali Judá amo quichijqui cuenta icamanal. Huajca Tlanahuatijquetl Joás tlen tlali Israel yajqui ica isoldados para mohuilanas ihuaya Tlanahuatijquetl Amasías. Huan moixnamijque ipan altepetl Bet Semes tlen tlali Judá. 
<span class="verse" id="K214_12">12&#160;</span>Huan nopa Israel ehuani quintlanque tlali Judá ehuani. Huan sesen tlen nopa Judá ehuani cholojtejqui huan yajqui ichaj. 
<span class="verse" id="K214_13">13&#160;</span>Huan huajca Tlanahuatijquetl Joás tlen tlali Israel quiitzqui Tlanahuatijquetl Amasías tlen tlali Judá ipan altepetl Bet Semes. Huan teipa yajqui ica isoldados hasta altepetl Jerusalén. Huan nopona Tlanahuatijquetl Joás quisemanqui nopa tepamitl catli ica moyahualojtoya Jerusalén huan quicajqui tlapojtoc tlen nopa puerta catli itoca Efraín hasta campa nopa puerta catli itoca Esquina. Elqui nechca 180 metros tlen nopa tepamitl catli quisemanqui. 
<span class="verse" id="K214_14">14&#160;</span>Huan nojquiya moaxcati nochi oro, plata huan tlamantli catli quitequihuíaj ipan ichaj TOTECO huan quihuicac nochi tomi catli oncayaya ipan tequicali catli iaxca nopa tlanahuatijquetl. Teipa quinitzqui masehualme huan quinhuicac ilpitoque ihuaya huan sempa mocuepqui ipan itlal, Israel, hasta altepetl Samaria. </div>
<div class='p'>
<span class="verse" id="K214_15">15&#160;</span>Huan nochi catli panoc ipan itequi Tlanahuatijquetl Joás huan nochi catli quichijqui, huan hasta canque quipixqui tequiticayotl huan nochi nopa tlahuilancayotl ica Tlanahuatijquetl Amasías tlen tlali Judá, eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. 
<span class="verse" id="K214_16">16&#160;</span>Huan quema mijqui Tlanahuatijquetl Joás, quitlaltojque ipan altepetl Samaria ininhuaya ihuejcapan tatahua, nopa tlanahuatiani tlen tlali Israel. Huan pejqui tlanahuatía ipan tlali Israel icone catli itoca eliyaya nopa ompa Tlanahuatijquetl Jeroboam. </div>
<div class='p'>
<span class="verse" id="K214_17">17&#160;</span>Huan Tlanahuatijquetl Amasías, icone seyoc Joás, catli elqui tlanahuatijquetl ipan tlali Judá, noja itztoya ipan itequi seyoc 15 xihuitl quema ya mictoya Tlanahuatijquetl Joás, icone Joacaz, tlen tlali Israel. 
<span class="verse" id="K214_18">18&#160;</span>Huan nochi sequinoc tlamantli catli panoc ipan itequi Tlanahuatijquetl Amasías ipan tlali Judá eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Judá. 
<span class="verse" id="K214_19">19&#160;</span>Huan ipan altepetl Jerusalén motlananque sequin masehualme catli quicualancaitayayaj Tlanahuatijquetl Amasías huan yaya cholo huan yajqui ipan se pilaltepetzi catli itoca Laquis. Pero icualancaitacahua quitepotztocaque hasta Laquis, huan nopona quimictijque. 
<span class="verse" id="K214_20">20&#160;</span>Huan teipa quihualicaque itlacayo ipan se cahuayo huan quitlalpachojque ihuaya itatahua ipan altepetl Jerusalén ipan nopa barrio catli itoca Ialtepe David. </div>
<div class='s'>Azarías tlanahuati ipan tlali Judá </div>
<div class='p'>
<span class="verse" id="K214_21">21&#160;</span>Teipa nopa masehualme tlen tlali Judá quitlapejpenijque Azarías [14:21 Azarías nojquiya itoca Uzías.] catli san quipiyayaya 16 xihuitl huan quichijque tlanahuatijquetl ipan inintlal. 
<span class="verse" id="K214_22">22&#160;</span>Huan quema quiitac para ya mictoya itata, sempa quicualtlali nopa pilaltepetzi catli itoca Elat huan quichijqui ma eli iaxca tlali Judá. </div>
<div class='s'>Nopa ompa Jeroboam tlanahuati ipan tlali Israel </div>
<div class='p'>
<span class="verse" id="K214_23">23&#160;</span>Quema Tlanahuatijquetl Amasías, icone Joás, yohuiyaya para 15 xihuitl tlanahuatis ipan tlali Judá, pejqui tlanahuatía ipan tlali Israel nopa ompa tlacatl itoca Jeroboam catli eliyaya icone Joás. Huan nopa ompa Jeroboam mosehui ipan altepetl Samaria para tlanahuatis huan tlanahuati para 41 xihuitl. 
<span class="verse" id="K214_24">24&#160;</span>Huan quichijqui catli amo cuali iixpa TOTECO pampa amo quicajqui nopa tlajtlacoli catli nopa achtihui Tlanahuatijquetl Jeroboam catli eliyaya icone Nabat quichijqui huan catli quinnextili israelitame nojquiya ma quichihuaca, pampa quinextili ma quinpiyaca teteyome. 
<span class="verse" id="K214_25">25&#160;</span>Pero nopa ompa Tlanahuatijquetl Jeroboam sempa moaxcati nopa tlali catli achtihui eliyaya iaxca tlali Israel tlatlajco altepetl Hamat huan nopa hueyi atl catli itoca Mictoc. Huan ni elqui senquistoc quen quiijtojtoya TOTECO toDios tiisraelitame para quichihuasquía. Quiijtojtoya ica nopa tlajtol pannextijquetl Jonás, icone Amitai, catli ejqui altepetl Gat Hefer. 
<span class="verse" id="K214_26">26&#160;</span>Pampa TOTECO momacac cuenta quenicatza tlahuel tlaijiyohuiyayaj nopa tlali Israel ehuani huan amo aqui quinpalehuiyaya. 
<span class="verse" id="K214_27">27&#160;</span>Huajca TOTECO quinmanahui ica nopa ompa Tlanahuatijquetl Jeroboam, catli icone Joás, pampa TOTECO amo quema quiijto para senquistoc quintlamiltisquía catli ehuaj ipan tlali Israel. </div>
<div class='p'>
<span class="verse" id="K214_28">28&#160;</span>Huan nochi catli panoc ipan itequi nopa ompa Tlanahuatijquetl Jeroboam huan nochi catli quichijqui, huan quenicatza motemacac huan tlahuilanqui huan sempa quintlanqui nopa altepeme Damasco huan Hamat catli moaxcatijtoya tlali Judá, nochi eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. 
<span class="verse" id="K214_29">29&#160;</span>Huan mijqui nopa ompa Tlanahuatijquetl Jeroboam huan quitlalpachojque ihuaya ihuejcapan tatahua catli nojquiya elque tlanahuatiani ipan tlali Israel. Huan icone catli itoca Zacarías mochijqui tlanahuatijquetl.  </div>
<div class='psalmlabel' id='K215_0'> 15</div>
<div class='s'>Azarías tlanahuati ipan tlali Judá </div>
<div class='p'>
<span class="verse" id="K215_1">1&#160;</span>Quema nopa ompa Tlanahuatijquetl Jeroboam yohuiyaya para 27 xihuitl ipan itequi ipan tlali Israel, Tlanahuatijquetl Azarías, icone Amasías, pejqui tequiti ipan tlali Judá. 
<span class="verse" id="K215_2">2&#160;</span>Huan Azarías quipiyayaya 16 xihuitl quema pejqui tlanahuatía. Huan mosehui para tlanahuatis ipan altepetl Jerusalén huan tlanahuati 52 xihuitl. Inana itoca eliyaya Jecolías huan ejqui ipan altepetl Jerusalén. 
<span class="verse" id="K215_3">3&#160;</span>Huan Tlanahuatijquetl Azarías quichijqui catli xitlahuac iixpa TOTECO san quen quichijtoya Tlanahuatijquetl Amasías catli eliyaya itata. 
<span class="verse" id="K215_4">4&#160;</span>Pero amo quiijcuinijque nopa piltiocaltzitzi campa masehualme tlacajcahuayayaj huan quitlatiyayaj copali. 
<span class="verse" id="K215_5">5&#160;</span>Huajca TOTECO quitlatzacuilti Tlanahuatijquetl Azarías ica se tlacayo palanca cocolistli huan quej nopa mocajqui hasta mijqui. Huan monejqui itztos iyoca ipan nopa cali iseltzi. Huajca quitequitlalijque icone catli itoca eliyaya Jotam para ma quipiya tequiticayotl ipan nopa tequicali. Huan nelía elqui yaya catli tequitic quen tlanahuatijquetl ipan nopa caltlanahuatili huan quinnahuati nopa masehualme ipan tlali Judá. </div>
<div class='s'>Mijqui Tlanahuatijquetl Azarías </div>
<div class='p'>
<span class="verse" id="K215_6">6&#160;</span>Huan catli panoc ipan itequi Tlanahuatijquetl Azarías huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Judá. 
<span class="verse" id="K215_7">7&#160;</span>Huan quema mijqui Tlanahuatijquetl Azarías, quitlalpachojque ihuaya itatahua ipan altepetl Jerusalén ipan nopa barrio catli itoca Ialtepe David. Huan teipa Jotam, catli eliyaya icone, pejqui tlanahuatía. </div>
<div class='s'>Zacarías tlanahuati ipan tlali Israel </div>
<div class='p'>
<span class="verse" id="K215_8">8&#160;</span>Quema Azarías [15:8 Azarías nojquiya itoca Uzías.] yohuiyaya para 38 xihuitl tlanahuatía ipan tlali Judá, pejqui tlanahuatía Zacarías, icone nopa ompa Tlanahuatijquetl Jeroboam, ipan tlali Israel. Huan Tlanahuatijquetl Zacarías tlanahuati chicuase metztli. 
<span class="verse" id="K215_9">9&#160;</span>Huan quichijqui catli amo cuali iixpa TOTECO san quen quichijtoyaj itatahua. Amo quinejqui quicahuas nopa tlajtlacoli catli Tlanahuatijquetl Jeroboam, icone Nabat, quinnextilijtoya nopa Israel ehuani ma quichihuaca. </div>
<div class='p'>
<span class="verse" id="K215_10">10&#160;</span>Teipa motlananqui Salum, icone Jabes, huan quimicti Tlanahuatijquetl Zacarías tlamiyacapa, huan pejqui tlanahuatía. 
<span class="verse" id="K215_11">11&#160;</span>Huan nopa sequinoc tlamantli catli panoc ipan itequi Tlanahuatijquetl Zacarías huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. 
<span class="verse" id="K215_12">12&#160;</span>Huajca ica Zacarías quisqui melahuac icamanal TOTECO catli yaya quiilhuijtoya Jehú. Quiilhuijtoya para icone, iixhui, icone iixhui, huan hasta iixhui iixhui mosehuisquíaj ipan nopa yejyectzi siya para tlanahuatise ipan tlali Israel. Huan quej nopa elqui. </div>
<div class='s'>Mijqui Tlanahuatijquetl Salum </div>
<div class='p'>
<span class="verse" id="K215_13">13&#160;</span>Quema Tlanahuatijquetl Uzías yohuiyaya para 39 xihuitl tlanahuatis ipan tlali Judá, pejqui tlanahuatía Tlanahuatijquetl Salum, icone Jabes, ipan tlali Israel. Huan mosehui para tequitis ipan altepetl Samaria, pero tequitic san se metztli. 
<span class="verse" id="K215_14">14&#160;</span>Pampa ajsico Manahem, icone Gadi, tlen altepetl Tirsa huan yajqui ipan altepetl Samaria, huan quimicti Tlanahuatijquetl Salum. Huan Manahem mochijqui tlanahuatijquetl ipan tlali Israel. 
<span class="verse" id="K215_15">15&#160;</span>Huan sequinoc tlamantli catli panoc ipan itequi Tlanahuatijquetl Salum huan quenicatza motlananque icualancaitacahua eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. </div>
<div class='s'>Manahem tlanahuati ipan tlali Israel </div>
<div class='p'>
<span class="verse" id="K215_16">16&#160;</span>Huan Tlanahuatijquetl Manahem quisemanqui altepetl Tapúa huan nopa pilaltepetzitzi catli quiyahualohua hasta campa altepetl Tirsa. Huan moaxcati nochi catli oncayaya ipan nopa altepeme pampa catli nopona ehuani amo quinequiyayaj para ya ma eli inintlanahuatijca. Tlanahuatijquetl Manahem quinmicti nochi masehualme nopona huan hasta quintlapoli iniijti sihuame catli tlanemiltiyayaj. </div>
<div class='p'>
<span class="verse" id="K215_17">17&#160;</span>Huajca Tlanahuatijquetl Manahem, icone Gadi, pejqui tlanahuatía ipan tlali Israel quema Tlanahuatijquetl Azarías yohuiyaya para 39 xihuitl tlanahuatis ipan tlali Judá. Huan Manahem mosehui para tlanahuatis ipan altepetl Samaria huan tlanahuati majtlactli xihuitl. 
<span class="verse" id="K215_18">18&#160;</span>Pero quichijqui catli amo cuali iixpa TOTECO. Nochi tonali ipan itequi, niyon quentzi amo moiyocatlali tlen nopa tlajtlacoli catli Jeroboam, icone Nabat, quinnextilijtoya tlali Israel ehuani para ma quinpiyaca teteyome. 
<span class="verse" id="K215_19">19&#160;</span>Huan teipa hualajqui Tlanahuatijquetl Pul [15:19 Pul nojquiya itoca Tiglat Pileser.] tlen tlali Asiria, huan calajqui ipan tlali Israel huan pejqui moaxcatía. Huan Tlanahuatijquetl Manahem quimacac Tlanahuatijquetl Pul 33 toneladas tlen plata tomi para ma amo quicuatotoni. Huajca nopa Tlanahuatijquetl quiseli nopa tomi huan sempa mocuepqui campa hualajqui ipan tlali Asiria. 
<span class="verse" id="K215_20">20&#160;</span>Tlanahuatijquetl Manahem quinquixtili nopa tomi nochi tominpiyani ipan tlali Israel pampa sesen quinchijqui ma tlaxtlahua tlajco kilo tlen plata tomi quen se impuesto para quimacase nopa tlanahuatijquetl tlen tlali Asiria. Huan quena, quej nopa quisqui ipan tlali Israel huan yajqui. 
<span class="verse" id="K215_21">21&#160;</span>Huan nochi sequinoc tlamantli catli panoc ipan itequi Tlanahuatijquetl Manahem huan nochi catli quichijqui, eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. 
<span class="verse" id="K215_22">22&#160;</span>Huan quema mijqui Tlanahuatijquetl Manahem, quitlalpachojque ihuaya itatahua, huan pejqui tlanahuatía Pekaía catli eliyaya icone. </div>
<div class='s'>Pekaía tlanahuati ipan tlali Israel </div>
<div class='p'>
<span class="verse" id="K215_23">23&#160;</span>Quema Azarías yohuiyaya para 50 xihuitl tlanahuatis ipan tlali Judá, Tlanahuatijquetl Pekaía, icone Manahem, mochijqui tlanahuatijquetl ipan tlali Israel ipan altepetl Samaria huan tlanahuati ome xihuitl. 
<span class="verse" id="K215_24">24&#160;</span>Huan Tlanahuatijquetl Pekaía quichijqui catli amo cuali iixpa TOTECO. Amo quinejqui quicahuas nopa tlajtlacoli catli Tlanahuatijquetl Jeroboam, icone Nabat, quinnextili tlali Israel ehuani ma quichihuaca. 
<span class="verse" id="K215_25">25&#160;</span>Huan Peka, icone Remalías, catli quinyacanqui isoldados Pekaía moiyocatlali tlen ya. Huan Peka huan 50 tlacame tlen tlali Galaad, quimictijque Tlanahuatijquetl Pekaía huan Argob huan Arie ipan nopa caltlanahuatili ipan Samaria. Huan teipa Peka pejqui tlanahuatía ipan tlali Israel. 
<span class="verse" id="K215_26">26&#160;</span>Huan nochi catli panoc ipan itequi Tlanahuatijquetl Pekaía huan nochi catli quichijqui eltoc ijcuilijtoc ipan nopa amatlapohuali itoca Catli Quichijque Nopa Tlanahuatiani Ipan Tlali Israel. </div>
<div class='s'>Peka tlanahuati ipan tlali Israel </div>
<div class='p'>
<span class="verse" id="K215_27">27&#160;</span>Quema Tlanahuatijquetl Azarías yohuiyaya para 52 xihuitl tlanahuatis ipan tlali Judá, Tlanahuatijquetl Peka, icone Remalías, pejqui tlanahuatía ipan tlali Israel. Huan mosehui para tlanahuatis ipan altepetl Samaria huan tlanahuati 20 xihuitl. 
<span class="verse" id="K215_28">28&#160;</span>Huan Peka quichijqui catli amo cuali iixpa TOTECO pampa amo quinejqui quicahuas nopa tlajtlacoli catli Tlanahuatijquetl Jeroboam, icone Nabat, quinnextilijtoya tlali Israel ehuani ma quichihuaca para ma quihueyitlalica TOTECO ica teteyome. </div>
<div class='p'>
<span class="verse" id="K215_29">29&#160;</span>Huan quema tlanahuatiyaya Tlanahuatijquetl Peka ipan tlali Israel, hualajqui Tlanahuatijquetl Tiglat Pileser tlen tlali Asiria huan moaxcati nopa altepeme Ijón, Abel Bet Maaca, Janoa, Cedes huan Hazor. Huan nojquiya moaxcati nopa tlalme Galaad, Galilea huan nochi tlali Neftalí. Huan nochi masehualme catli itztoyaj ipan nopa pilaltepetzitzi huan tlalme quinhuicac ilpitoque hasta tlali Asiria. 
<span class="verse" id="K215_30">30&#160;</span>Huajca Oseas, icone Ela, motlananqui ica Tlanahuatijquetl Peka, icone Remalías, huan quimicti. Huan Tlanahuatijquetl Oseas pejqui tlanahuatía ipan tlali Israel. Huan quema Oseas calajqui ipan itequi, Tlanahuatijquetl Jotam, icone Uzías [15:30 Uzías nojquiya itoca Azarías.], yohuiyaya para 20 xihuitl tlanahuatis ipan tlali Judá. 
<span class="verse" id="K215_31">31&#160;</span>Huan nochi sequinoc tlamantli catli panoc ipan itequi Tlanahuatijquetl Peka huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Israel. </div>
<div class='s'>Jotam tlanahuati ipan tlali Judá </div>
<div class='p'>
<span class="verse" id="K215_32">32&#160;</span>Pejqui tequiti Tlanahuatijquetl Jotam, icone Uzías, ipan tlali Judá quema Peka, icone Remalías, yohuiyaya para ome xihuitl tlanahuatis ipan tlali Israel. 
<span class="verse" id="K215_33">33&#160;</span>Huan Tlanahuatijquetl Jotam quipiyayaya 25 xihuitl quema pejqui tlanahuatía ipan altepetl Jerusalén huan tlanahuati 16 xihuitl. Inana itoca eliyaya Jerusa huan yaya elqui icone Sadoc. 
<span class="verse" id="K215_34">34&#160;</span>Huan Tlanahuatijquetl Jotam quichijqui catli xitlahuac iixpa TOTECO san quen quichijtoya itata catli itoca eliyaya Uzías. 
<span class="verse" id="K215_35">35&#160;</span>Pero amo quinijcuini nopa piltiocaltzitzi campa masehualme tlacajcahuayayaj huan quitlatiyayaj copali. Pero yaya catli sempa quisencajqui cuali nopa puerta ica norte ipan ichaj TOTECO. 
<span class="verse" id="K215_36">36&#160;</span>Huan nochi nopa sequinoc tlamantli catli panoc ipan itequi Tlanahuatijquetl Jotam huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Judá. 
<span class="verse" id="K215_37">37&#160;</span>Huan ipan nopa tonali TOTECO pejqui quititlani nopa Tlanahuatijquetl Rezín tlen tlali Siria huan Tlanahuatijquetl Peka, icone Remalías, tlen tlali Israel para quihuilanatij tlali Judá. 
<span class="verse" id="K215_38">38&#160;</span>Huan quema mijqui Tlanahuatijquetl Jotam, quitlalpachojque ininhuaya itatahua ipan altepetl Jerusalén ipan nopa barrio catli itoca Ialtepe David. Huan teipa pejqui tlanahuatía Acaz catli eliyaya icone.  </div>
<div class='psalmlabel' id='K216_0'> 16</div>
<div class='s'>Acaz tlanahuati ipan tlali Judá </div>
<div class='p'>
<span class="verse" id="K216_1">1&#160;</span>Quema Tlanahuatijquetl Peka, icone Remalías, yohuiyaya para 17 xihuitl tlanahuatis ipan tlali Israel, pejqui tlanahuatía Tlanahuatijquetl Acaz, icone Jotam, ipan tlali Judá. 
<span class="verse" id="K216_2">2&#160;</span>Huan Acaz quipiyayaya 20 xihuitl quema pejqui tlanahuatía huan tlanahuati 17 xihuitl ipan Jerusalén. Pero amo quichijqui catli xitlahuac iixpa TOTECO iDios quen ihuejcapan tata, David, quichijtoya. 
<span class="verse" id="K216_3">3&#160;</span>Yaya quitoquili ininfiero ojhui nopa tlanahuatiani ipan tlali Israel huan hasta temacac icone ipan tlitl quen se tlacajcahualistli para se tlaixcopincayotl san quen quichihuayayaj nopa sequinoc masehualme catli amo quiiximatiyayaj TOTECO catli itztoyaj ipan nopa tlali achtihuiya huan TOTECO quinquixtijtoya iniixpa israelitame. 
<span class="verse" id="K216_4">4&#160;</span>Huan nojquiya Tlanahuatijquetl Acaz tlacajcahuayaya ipan tlaixpame catli amo para TOTECO campa hueli ipan nochi tepeme huan itzintla nochi cuame. Nojquiya quitlatiyaya copali campa hueli para tlaixcopincayome huan teteyome. </div>
<div class='p'>
<span class="verse" id="K216_5">5&#160;</span>Huan se tonali Tlanahuatijquetl Rezín tlen tlali Siria, ihuaya Tlanahuatijquetl Peka, icone Remalías, tlen tlali Israel, yajque sentic ipan altepetl Jerusalén para quihuilanase Tlanahuatijquetl Acaz. Huan quiyahualojque nopa altepetl, pero amo huelque quitlanque. 
<span class="verse" id="K216_6">6&#160;</span>Nojquiya ipan nopa tonali, nopa tlanahuatijquetl ipan tlali Edom sempa moaxcati nopa altepetl Elat para elis iaxca tlali Edom. Yaya quintojtocac nopa tlali Judá ehuani catli calactoyaj nopona huan quintitlanqui más edomitame tlen itlal para nopona itztose huan quej nopa eltoc hasta ama. </div>
<div class='p'>
<span class="verse" id="K216_7">7&#160;</span>Huajca Tlanahuatijquetl Acaz quititlanqui se ma quiilhuiti Tlanahuatijquetl Tiglat Pileser ipan tlali Asiria para yaya motemacas huan mochihuas itequipanojca sintla hualas nimantzi quimanahuiqui ininmaco nopa tlanahuatiani tlen tlali Siria huan tlali Israel pampa ya quiyahualojtoyaj. 
<span class="verse" id="K216_8">8&#160;</span>Nojquiya Tlanahuatijquetl Acaz quicuic nopa plata huan nopa oro catli eltoya ipan ichaj TOTECO huan nochi tomi catli eltoya ipan nopa caltlanahuatili, huan quititlanili Tlanahuatijquetl Tiglat Pileser quen se nemactli. </div>
<div class='s'>Tiglat Pileser quinitzqui Damasco ehuani </div>
<div class='p'>
<span class="verse" id="K216_9">9&#160;</span>Huajca quitlacaquili Tlanahuatijquetl Tiglat Pileser ipan tlali Asiria huan yajqui ihuaya isoldados huan calajqui ipan altepetl Damasco ipan tlali Siria. Huan quinhuicaque ilpitoque nochi masehualme catli nopona ejque para tlatequipanose san tlapic ipan altepetl Kir. Huan nojquiya quimictijque Tlanahuatijquetl Rezín tlen tlali Siria. </div>
<div class='p'>
<span class="verse" id="K216_10">10&#160;</span>Huajca Tlanahuatijquetl Acaz tlen tlali Judá yajqui altepetl Damasco quinamiquito Tlanahuatijquetl Tiglat Pileser tlen tlali Asiria para quitlascamatilis pampa quimanahuijtoya. Huan quema Acaz itztoya nopona, quiitac se tlaixpamitl tlen nopa masehualme catli amo quineltocaj TOTECO huan quiixtocac. Huajca quiixcopinqui ipan se amatl ica nochi ipiltlamantzitzi huan quititlanili nopa totajtzi Urías tlen tlali Judá para ma quichihua. 
<span class="verse" id="K216_11">11&#160;</span>Huan nopa totajtzi Urías quisencajqui se tlaixpamitl senquistoc quen nopa tlaixcopintli catli Tlanahuatijquetl Acaz quititlanilijtoya tlen altepetl Damasco. Huan nopa tlaixpamitl elqui tlasencahuali quema Tlanahuatijquetl Acaz mocuepqui tlen Damasco huan sempa ajsico ichaj. 
<span class="verse" id="K216_12">12&#160;</span>Huan nimantzi quema Tlanahuatijquetl Acaz ajsico, quitlachili nopa tlaixpamitl huan pejqui tlacajcahua ipani. 
<span class="verse" id="K216_13">13&#160;</span>Quicajcahuayaya nopona tlacajcahualistli tlatlatili, huan tlen harina, huan tlen tlaili catli monequi quitoyahuas iixpa TOTECO para quimacas. Nojquiya quitzejtzelo ieso nopa tlacajcahualistli catli quinmictijque para moyoltlalise ica TOTECO. 
<span class="verse" id="K216_14">14&#160;</span>Huan teipa Tlanahuatijquetl Acaz motemacac huan quiquixti nopa tlaixpamitl tlen bronce catli eltoya iixmelac itiopa TOTECO huan quitlali ielchiquitipa ica norte tlen nopa yancuic tlaixpamitl. Huan ama mocajqui nopa yancuic tlaixpamitl tlatlajco ipan itiopa TOTECO. 
<span class="verse" id="K216_15">15&#160;</span>Huan Tlanahuatijquetl Acaz quinahuati nopa totajtzi Urías ma quitlali ipan nopa yancuic tlaixpamitl nopa tlacajcahualistli tlatlatili catli mojmostla monejqui ica ijnaloc para TOTECO huan nopa tlacajcahualistli tlen harina catli monejqui ica tiotlac. Nojquiya quinahuati para nopona ma quimaca tlacajcahualistli catli tlatlatili huan tlacajcahualistli tlen harina catli yaya huan nopa masehualme temacayayaj ihuaya nojquiya nopa tlacajcahualistli catli monejqui quitoyahuase. Nojquiya quiilhui Urías ma quitzejtzelo nopa estli tlen nopa tlacajcahualistli ipan nopa yancuic tlaixpamitl. Huan nopa tlaixpamitl tlen bronce catli ipa eltoya ipan tiopamitl mocajqui san para Tlanahuatijquetl Acaz ma quitequihuis iseltzi. 
<span class="verse" id="K216_16">16&#160;</span>Huajca nopa totajtzi Urías quichijqui nochi catli quinahuatijtoya Tlanahuatijquetl Acaz. </div>
<div class='p'>
<span class="verse" id="K216_17">17&#160;</span>Teipa Tlanahuatijquetl Acaz quisosolo inielchiqui catli yejyectzi nopa carretillas huan quinquixtili nopa conme para atl. Huan quiijcuini nopa hueyi paila catli quitocaxtiyayaj nopa “hueyi atl” catli mosehuijtoya inincuitlapa nopa torojme tlen bronce, huan san quitlali ipan tetl. 
<span class="verse" id="K216_18">18&#160;</span>Huan para ma paqui nopa tlanahuatijquetl tlen Asiria, quiijcuini nopa hueyi cortina catli quicuapilojtoya huejcapa ipan icaltlanahuatil para yaya quitequihuis ipan nopa tonali quema mosiyajquetza. Nojquiya quitzajqui nopa ojtli catli pano ichaj nopa tlanahuatijquetl huan yohui xitlahuac ipan ihueyi tiopa TOTECO. </div>
<div class='p'>
<span class="verse" id="K216_19">19&#160;</span>Huan nochi sequinoc tlamantli catli panoc ipan itequi Tlanahuatijquetl Acaz huan nochi catli quichijqui eltoc ijcuilijtoc ipan nopa amatlapohuali itoca Catli Quichijque Nopa Tlanahuatiani Ipan Tlali Judá. 
<span class="verse" id="K216_20">20&#160;</span>Huan quema mijqui Acaz, quitlalpachojque campa quintlaltoctoyaj ihuejcapan tatahua ipan Jerusalén ipan nopa barrio catli itoca Ialtepe David. Huan teipa icone catli itoca eliyaya Ezequías pejqui tlanahuatía.  </div>
<div class='psalmlabel' id='K217_0'> 17</div>
<div class='s'>Oseas tlanahuati ipan tlali Israel </div>
<div class='p'>
<span class="verse" id="K217_1">1&#160;</span>Quema Tlanahuatijquetl Acaz yohuiyaya para 12 xihuitl tlanahuatis ipan tlali Judá, pejqui tlanahuatía Tlanahuatijquetl Oseas, icone Ela, ipan tlali Israel. Huan Oseas mosehui para tequitis ipan altepetl Samaria huan tlanahuati para chicnahui xihuitl. 
<span class="verse" id="K217_2">2&#160;</span>Huan Oseas quichijqui catli amo cuali iixpa TOTECO, pero amo nel tlahuel fiero quen sequinoc tlanahuatiani ipan tlali Israel quichijque catli achtihui tlanahuatijque. 
<span class="verse" id="K217_3">3&#160;</span>Huan Tlanahuatijquetl Salmanasar tlen tlali Asiria quihuilanqui Tlanahuatijquetl Oseas tlen tlali Israel huan quitlanqui. Huajca tlali Israel monejqui pehuas tlaxtlahuas miyac tomi huan quititlanis quen impuestos sese xihuitl ipan tlali Asiria. 
<span class="verse" id="K217_4">4&#160;</span>Pero Tlanahuatijquetl Oseas tlen Israel amo quinejqui quej nopa ma mocahua. Yeca quitlajtlani Tlanahuatijquetl So tlen tlali Egipto ma quipalehui momaquixtis imaco nopa tlanahuatijquetl tlen tlali Asiria para ayacmo tlaxtlahuas impuestos sesen xihuitl. Pero nopa tlanahuatijquetl tlen tlali Asiria quimatqui, 
<span class="verse" id="K217_5">5&#160;</span>huan hualajqui ipan tlali Israel huan pejqui quihuilana. Huan para eyi xihuitl quiyahualo altepetl Samaria campa mosehuiyaya Tlanahuatijquetl Oseas. 
<span class="verse" id="K217_6">6&#160;</span>Huan quema Tlanahuatijquetl Oseas yohuiyaya para 9 xihuitl tlanahuatis, quitlanque altepetl Samaria huan quiitzquijque Oseas huan quitzajque. Huan quinhuicaque tlali Israel ehuani ilpitoque hasta tlali Asiria para itztose ipan nopa altepetl Halah, huan campa hueli iteno nopa hueyatl Habor ipan Gozán, huan ipan nopa altepeme catli iniaxcahua nopa medo masehualme. </div>
<div class='p'>
<span class="verse" id="K217_7">7&#160;</span>Nochi ya ni ininpantic nopa Israel ehuani pampa tlajtlacolchijque ica TOTECO ininDios catli quinpanquixtijtoya ipan tlali Egipto, imaco Faraón catli elqui tlanahuatijquetl nopona huan tlahuel chicahuac quintequipanoltiyaya. Inijuanti quinhueyichijque tiotzitzi. 
<span class="verse" id="K217_8">8&#160;</span>Quitoquilijque ininfiero ojhui nopa masehualme catli TOTECO quintojtocatoya iniixpa. Nojquiya quitoquilijque nopa tlajtlacoli catli tlanahuatiani ipan tlali Israel quinnextilijque ma quichihuaca. 
<span class="verse" id="K217_9">9&#160;</span>Huan israelitame ichtacatzi quichihuayayaj miyac tlamantli catli fiero iixpa TOTECO ininDios. Quinchijque tlaixcopincayome huan tlaixpame campa tlacajcahuase ipan nochi inialtepehua, tlen altepeme tziquitetzitzi catli huejca mocahuaj hasta altepeme catli huejhueyi huan quipiyaj tepamitl catli quinyahualohua; nochi quipixque campa tlacajcahuase para tlaixcopincayome. 
<span class="verse" id="K217_10">10&#160;</span>Huan quinquetzque tlaixcopincayome huan tlaquetzalme para nopa fiero tlaixcopincayotl Asera ipan nochi tepeme huan inintzintla nochi cuame. 
<span class="verse" id="K217_11">11&#160;</span>Huan israelitame quitlatijque copali ipan sesen piltiocaltzi catli quichijtoyaj para tlaixcopincayome san quen quichihuayayaj nopa sequinoc masehualme catli TOTECO quintojtocatoya iniixpa. Huajca quichijque tlamantli catli fiero iixpa TOTECO para quicualancamacase. 
<span class="verse" id="K217_12">12&#160;</span>Quena, quinhueyichijque nopa tlaixcopincayome huan teteyome masque TOTECO quinilhuijtiyajqui ma amo quichihuaca. 
<span class="verse" id="K217_13">13&#160;</span>Huan miyac hueltas TOTECO quintlacahualtijtoya nopa israelitame ipan tlalme Israel huan Judá ica itlajtol pannextijcahua huan itlachixcahua para san ma quitoquilica itlanahuatilhua. Quinilhuiyaya: “Xijcajtehuaca amoojhui catli fiero. Xijtlacaquilica notlanahuatilhua huan noleyes catli niquinnahuati amohuejcapan tatahua ma quitoquilica huan nimechpanoltili ica notequipanojcahua, nopa tlajtol pannextiani.” 
<span class="verse" id="K217_14">14&#160;</span>Pero nopa israelitame amo quichijque cuenta TOTECO. Moyoltetilijque más huan amo quen inintatahua huan amo quinejque motemachise ipan TOTECO ininDios. 
<span class="verse" id="K217_15">15&#160;</span>Quihuejcamajcajque itlanahuatilhua huan nopa camanal sencahuali catli quichijqui ihuaya inintatahua. Amo quichihuilijque cuenta quema quinejqui quintlalnamictis ica catli fiero huala. San quejipa quinhueyichijque nopa tlaixcopincayome catli amo tleno ininpati huan yeca nopa israelitame nojquiya mocuepque masehualme catli amo tleno ininpati. Quintoquilijque nopa masehualme ipan sequinoc tlalme catli TOTECO quinilhuijtoya ma amo quintoquilica, pero amo quinejque quitlacaquilise TOTECO. 
<span class="verse" id="K217_16">16&#160;</span>Quitlahuelcajque nochi tlanahuatilme catli TOTECO ininDios quinmacatoya huan quimolonijque oro huan mochihuilijque ome pilhuacaxtzitzi. Nojquiya quichijque fiero tlaquetzalme ica tlen hueli ipani para nopa tlaixcopincayotl Asera. Huan quihueyichijque nopa tlaixcopincayotl Baal huan nochi nopa sitlalime huan tlamantli catli eltoque ipan ilhuicactli. 
<span class="verse" id="K217_17">17&#160;</span>Hasta nojquiya quintlatijque ininconehua ipan tlaixpamitl para nopa teteyome. Quintlajtlanijque tetlajchihuiani huan tetonalitani, huan motemacaque ica nochi tlamantli catli fiero. Huan yeca nopa israelitame tlahuel quicualancamacaque TOTECO. </div>
<div class='p'>
<span class="verse" id="K217_18">18&#160;</span>Huan pampa tlahuel cualanqui TOTECO ininhuaya israelitame, quinquixti tlen iixpa, huan san nopa israelitame catli itztoyaj iteipan ixhuihua nopa hueyi tata Judá mocajque ipan inintlal. 
<span class="verse" id="K217_19">19&#160;</span>Pero iteipan ixhuihua Judá nojquiya amo quinejque quineltocase itlanahuatilhua TOTECO ininDios. Quitoquilijque san se fiero ojtli catli nopa israelitame tlen tlali Israel quitoquilijque. </div>
<div class='p'>
<span class="verse" id="K217_20">20&#160;</span>Huajca TOTECO quintlahuelcajqui nochi iixhuihua Israel. Huan quintlatzacuilti por inintlajtlacolhua huan quintemactili ininmaco inincualancaitacahua para ma quinmictica. 
<span class="verse" id="K217_21">21&#160;</span>Huan quema TOTECO quinquixti nopa tlalme ica ajco tlen icone Tlanahuatijquetl David para yaya ayacmo quipiyas tlanahuatili nopona, nopa israelitame nopona ica norte quitlalijque Jeroboam, icone Nabat, ma eli inintlanahuatijca. Huan Jeroboam quinquixti nopa Israel ehuani tlen iojhui TOTECO huan quinchijqui ma tlajtlacolchihuaca miyac. 
<span class="verse" id="K217_22">22&#160;</span>Huan nopa israelitame catli itztoyaj ipan tlali Israel quisenhuiquilijque quichihuaj nopa tlajtlacoli para quinhueyichihuase teteyome catli Jeroboam quinnextilijtoya ma quichihuaca. 
<span class="verse" id="K217_23">23&#160;</span>Huajca teipa TOTECO quinquixti nopa tlali Israel ehuani tlen iixpa san quen quiijtojtoya ica itlajtol pannextijcahua para panos. Huan inincualancaitacahua quinitzquijque nopa israelitame tlen tlali Israel huan quinhuicaque hasta tlali Asiria huan nopona quinpixtoque hasta ama. </div>
<div class='s'>Sempa quintlali masehualme ipan altepetl Samaria </div>
<div class='p'>
<span class="verse" id="K217_24">24&#160;</span>Teipa nopa tlanahuatijquetl tlen tlali Asiria quinhualicac miyac tlamantli masehualme catli ehuani altepeme Cuta, Ava, Hamat huan Sefarvaim tlen tlali Babilonia huan quincajqui ipan altepetl Samaria quen ininpatlaca nopa israelitame catli achtihuiya itztoyaj. Huan quej nopa tlali Asiria masehualme mochantijque ipan nochi altepeme ipan tlali Samaria huan ipan nochi altepeme tlen tlali Israel. 
<span class="verse" id="K217_25">25&#160;</span>Pero quema pejque mochantíaj nopona, nopa Asiria ehuani amo quimatque quihueyichihuase TOTECO, huan huajca TOTECO quintitlanqui leones para ma quinmictica. </div>
<div class='p'>
<span class="verse" id="K217_26">26&#160;</span>Huajca quititlanilijque se camanali nopa tlanahuatijquetl ipan tlali Asiria catli quiijto: “Nopa tlacame catli tiquinhuicatoc ipan altepeme ipan tlali Israel para ma itztotij nopona, amo quiiximatij itlanahuatilhua Toteco Dios quen nopa israelitame catli achtihui itztoyaj ipan nopa tlali. Huan yaya quintitlantoc tecuanime para quinmictise catli ama itztoque pampa amo quimatij quenicatza quihueyichihuase Toteco Dios catli iaxca nopa tlali.” </div>
<div class='p'>
<span class="verse" id="K217_27">27&#160;</span>Huajca nopa tlanahuatijquetl tlen tlali Asiria tlanahuati ma quihuicaca se israelita totajtzi catli quihualicatoya tlen Samaria hasta tlali Asiria para ma mocuepa huan ma quinmachti nopa masehualme ma quihueyichihuaca Toteco Dios catli iaxca tlali Israel. 
<span class="verse" id="K217_28">28&#160;</span>Huajca mocuepqui se totajtzi catli quihuicatoya ilpitoc tlen Samaria huan mocajqui para itztos ipan altepetl Betel. Huan yaya quinnextili nopa tlali Asiria ehuani catli ajsitoyaj nopona quenicatza ma quihueyichihuaca TOTECO. </div>
<div class='p'>
<span class="verse" id="K217_29">29&#160;</span>Pero itztoyaj miyac tlamantli masehualme catli ajsitoyaj huan sesen tlamantli masehualme noja quihueyichijque inintlaixcopincayohua. Huan campa hueli ipan inialtepe huan huejcapa ipan tepeme, quitlalijque inintlaixcopincayohua campa nopa israelitame catli achtihuiya itztoyaj quinchijchijtoyaj piltiocaltzitzi para inintlaixcopincayohua. 
<span class="verse" id="K217_30">30&#160;</span>Catli hualajque altepetl Babilonia quihueyichijque se tlaixcopincayotl catli itoca Sucot Benot. Huan catli hualajque altepetl Cuta quihueyichijque se tlaixcopincayotl itoca Nergal. Huan catli hualajque altepetl Hamat quihueyichijque se catli itoca Asima. 
<span class="verse" id="K217_31">31&#160;</span>Huan catli hualajque altepetl Ava quihueyichijque se catli itoca Nibhaz huan seyoc catli itoca Tartac. Huan catli hualajque altepetl Sefarvaim quintlatiyayaj ininconehua quen tlacajcahualistli para inintlaixcopincayohua Adramelec huan Anamelec. </div>
<div class='p'>
<span class="verse" id="K217_32">32&#160;</span>Huan nopa yancuic masehualme nojquiya quihueyichijque TOTECO, pero quintlalijque tlen hueli tlamantli tlacame ma elica totajtzitzi huan tlacajcahuase ipan nopa tlaixpamitl catli eltoya campa tepeme. 
<span class="verse" id="K217_33">33&#160;</span>Huan masque quiijtohuayayaj quihueyichihuaj TOTECO, quisenhuiquilijque quinhueyichihuaj inintlaixcopincayohua tlen inintlal campa hualajque. 
<span class="verse" id="K217_34">34&#160;</span>Huan noja hasta ama quejipa quitoquilíaj catli ipa quimatiyayaj. Amo nelía quitlepanitaj TOTECO, niyon amo quichihuaj itlanahuatilhua huan itlamachtilhua catli TOTECO quinnahuati ma quichihuaca iixhuihua Jacob, yaya catli TOTECO teipa quitocaxtlali Israel. </div>
<div class='p'>
<span class="verse" id="K217_35">35&#160;</span>Pampa TOTECO quichijqui se camanali ica iteipan ixhuihua Israel huan quinilhui: “Amo xijtlepanitaca seyoc quen elisquía amoTECO, san na. Amo aqui seyoc ximotlancuaquetzaca, niyon amo ximotzonhuijtzomaca iixpa. Niyon amo aqui xijtequipanoca, niyon amo aqui xijmacaca tlacajcahualistli. 
<span class="verse" id="K217_36">36&#160;</span>San na niamoTECO catli nimechquixti tlen tlali Egipto ica huejhueyi tetzatl huan ica nohueyi chicahualis, san na techimacasica huan techtlepanitaca. San na noixpa ximotlancuaquetzaca huan san na techmacaca tlacajcahualistli. 
<span class="verse" id="K217_37">37&#160;</span>Ximomocuitlahuica para xijchihuaca nochi notlanahuatilhua huan notlamachtilhua huan nochi catli nimechnahuatijtoc huan nochi catli niquijcuilojtoc. Amo xiquinhueyitlepanitaca tlaixcopincayome, niyon teteyome quen elisquía Dios. 
<span class="verse" id="K217_38">38&#160;</span>Huajca amo xiquelcahuaca nopa camanali catli nijchijtoc ica amojuanti huan amo xiquinimacasica huan amo xiquintlepanitaca catli sequinoc quintocaxtíaj dioses. 
<span class="verse" id="K217_39">39&#160;</span>San techimacasica na catli niamoTECO Dios huan na nimechmanahuis ininmaco nochi amocualancaitacahua.” </div>
<div class='p'>
<span class="verse" id="K217_40">40&#160;</span>Pero nopa israelitame amo quitlacaquilijque. San quisenhuiquilijque quinhueyichijque sequinoc dioses quen achtihui quichihuayayaj. 
<span class="verse" id="K217_41">41&#160;</span>Huajca nojquiya nopa yancuic masehualme san se quichijque. Quihueyichijque TOTECO huan nojquiya quinhueyichihuayayaj inintlaixcopincayohua. Huan ininconehua huan iniixhuihua hasta ama san ya nopa quichihuaj.  </div>
<div class='psalmlabel' id='K218_0'> 18</div>
<div class='s'>Ezequías tlanahuati ipan tlali Judá </div>
<div class='p'>
<span class="verse" id="K218_1">1&#160;</span>Quema Tlanahuatijquetl Oseas, icone Ela, yohuiyaya para eyi xihuitl tlanahuatis ipan tlali Israel, Ezequías, icone Acaz, pejqui tlanahuatía ipan tlali Judá. 
<span class="verse" id="K218_2">2&#160;</span>Huan Tlanahuatijquetl Ezequías quipiyayaya 25 xihuitl quema mosehui para tlanahuatis ipan altepetl Jerusalén huan tlanahuati nopona ipan tlali Judá para 29 xihuitl. Inana itoca eliyaya Abi huan eliyaya isihua cone Zacarías. 
<span class="verse" id="K218_3">3&#160;</span>Huan Tlanahuatijquetl Ezequías quichijqui catli cuali iixpa TOTECO, senquistoc quen quichijtoya ihuejcapan tata, David. 
<span class="verse" id="K218_4">4&#160;</span>Quinijcuini nochi nopa piltiocaltzitzi catli eltoya huejcapa ipan tepeme, huan quinsemanqui nochi tlaixpanme huan fiero tlaquetzalme tlen Asera. Nojquiya quichijqui cuechtic nopa cohuatl tlen bronce catli Moisés quichijtoya huejcajya pampa ama nopa israelitame pejtoya quihueyichihuaj huan quitlatiliyayaj copali quen elisquía se dios. Huan nopa tepos cohuatl quitocaxtiyayaj Nehustán. </div>
<div class='p'>
<span class="verse" id="K218_5">5&#160;</span>Huan Tlanahuatijquetl Ezequías motemachi ipan TOTECO toDios tiisraelitame. Amo quema oncatoya seyoc tlanahuatijquetl ipan tlali Judá catli nelía cuali quen Ezequías, niyon amo quema oncac teipa. 
<span class="verse" id="K218_6">6&#160;</span>Tlanahuatijquetl Ezequías quitoquili TOTECO ipan nochi tlamantli. Momocuitlahui para quineltocas senquistoc nochi itlanahuatilhua TOTECO catli quimacatoya Moisés ma quiijcuilo. 
<span class="verse" id="K218_7">7&#160;</span>Huan yeca TOTECO itztoya ihuaya huan quichijqui para nochi tlamantli catli Ezequías quichijqui ma quisa cuali. Huan Tlanahuatijquetl Ezequías motlananqui ica nopa tlanahuatijquetl tlen tlali Asiria huan quiilhui ayacmo quitlaxtlahuisquía impuestos. 
<span class="verse" id="K218_8">8&#160;</span>Huan nojquiya quintlanqui nochi nopa filisteo altepeme hasta campa altepetl Gaza. Quintlanqui nopa filisteos ipan pilaltepetzitzi huan ipan huejhueyi altepeme catli quipiyayayaj tepame catli huejcapantique. </div>
<div class='s'>Huetzqui Samaria ininmaco Asiria ehuani </div>
<div class='p'>
<span class="verse" id="K218_9">9&#160;</span>Huan quema Tlanahuatijquetl Ezequías yohuiyaya para nahui xihuitl tlanahuatis ipan tlali Judá huan Tlanahuatijquetl Oseas, icone Ela, yohuiyaya para chicome xihuitl tlanahuatis ipan tlali Israel, Tlanahuatijquetl Salmanasar hualajqui tlen tlali Asiria. Huan quiyahualo altepetl Samaria ipan tlali Israel huan quihuilanqui. 
<span class="verse" id="K218_10">10&#160;</span>Huan quej nopa elqui para eyi xihuitl, pero quema yohuiyaya para chicuase xihuitl tequitis Tlanahuatijquetl Ezequías ipan tlali Judá, huan Tlanahuatijquetl Oseas yohuiyaya para chicnahui xihuitl tlanahuatis ipan tlali Israel, Samaria huetzqui imaco nopa tlanahuatijquetl tlen Asiria. 
<span class="verse" id="K218_11">11&#160;</span>Huan nopa tlanahuatijquetl quinhuicac israelitame ilpitoque tlen Samaria hasta tlali Asiria. Nopona quincajqui ipan Halah, huan nechca nopa hueyatl Habor ipan tlali Gozán, huan ipan inialtepehua nopa medo masehualme. 
<span class="verse" id="K218_12">12&#160;</span>Nochi ya ni panoc pampa amo quitlacaquilijtoyaj catli TOTECO ininDios quinilhuijtoya. San quitlahuelcajtoyaj nochi camanal sencahuali catli TOTECO quichijtoya ininhuaya, huan quihuejcamajcajque nochi nopa tlanahuatilme catli TOTECO quinmacac ica itequipanojca, Moisés. </div>
<div class='s'>Senaquerib calajqui ipan tlali Judá </div>
<div class='p'>
<span class="verse" id="K218_13">13&#160;</span>Huan quema Tlanahuatijquetl Ezequías yohuiyaya para 14 xihuitl tlanahuatis ipan tlali Judá, hualajqui Tlanahuatijquetl Senaquerib tlen tlali Asiria huan quinhuilanqui nochi altepeme ipan Judá catli quipixque huejhueyi tepamitl para quinmanahuis huan quintlanqui. 
<span class="verse" id="K218_14">14&#160;</span>Huajca Tlanahuatijquetl Ezequías tlatitlanqui ipan altepetl Laquis ma quiilhuitij Senaquerib tlen tlali Asiria ni camanali: “Nitlajtlacolchijtoc ica ta. Xiquisa ipan ni notlal huan nimitztlaxtlahuis nochi impuesto catli techtlajtlanis.” </div>
<div class='p'>Huajca Senaquerib tlen tlali Asiria quiinanqui Tlanahuatijquetl Ezequías nechca 10 toneladas tlen plata tomi huan nechca se tonelada tlen oro tomi. 
<span class="verse" id="K218_15">15&#160;</span>Huan para tlaxtlahuas, Tlanahuatijquetl Ezequías quimactili nochi nopa plata catli eltoya ipan itiopa TOTECO, huan nochi catli quiajocuiyayaj ipan icaltlanahuatil. 
<span class="verse" id="K218_16">16&#160;</span>Nojquiya Ezequías monejqui quicopehuas nopa oro ipan nochi puertas ipan ichaj TOTECO huan nojquiya catli eltoya ipan nopa tlaquetzalme catli yaya iseltzi quialtijtoya ica oro. Huan nochi nopa oro quimacac nopa tlanahuatijquetl tlen tlali Asiria. </div>
<div class='p'>
<span class="verse" id="K218_17">17&#160;</span>Pero masque quimacatoya nochi ya nopa, nopa Tlanahuatijquetl tlen tlali Asiria quintitlanqui tlen altepetl Laquis eyi huejhueyi tequitini catli inintoca Tartán, Rabsaris huan Rabsaces, ininhuaya miyac isoldados para quinamiquise Ezequías ipan altepetl Jerusalén. Huan quema ajsicoj nechca altepetl Jerusalén, mochijque campa nopa huejcapantic aojtli catli quihualica atl ipan nopa mantoc atl campa quichicueníaj yoyomitl huan quichipahualtíaj. 
<span class="verse" id="K218_18">18&#160;</span>Teipa nopa soldados quinotzque Tlanahuatijquetl Ezequías ma huala, pero amo yajqui. San quintitlanqui itlapalehuijcahua catli inintoca: Eliaquim, icone Hilcías, catli imaco mocajqui nopa caltlanahuatili; Sebna, catli quiijcuilo nochi amame catli quisqui ipan tequicali, huan Joa, icone Asaf, catli quiijcuilo ipan se amatlapohuali nochi catli panotiyajqui mojmostla ipan itequi nopa tlanahuatijquetl. Huan quisque nopa tlacame quincamanalhuito nopa soldados huan inintlayacanca. </div>
<div class='p'>
<span class="verse" id="K218_19">19&#160;</span>Huan itemach nopa tlanahuatijquetl tlen tlali Asiria quititlanqui ni camanali para Tlanahuatijquetl Ezequías: </div>
<div class='p'>―Ya ni catli quiijtohua nopa tlanahuatijquetl tlen tlali Asiria: ‘¿Para tlen timoilhuía para huelis timomanahuis nomaco? 
<span class="verse" id="K218_20">20&#160;</span>¿Huelis timoilhuía techtlanis san ica se camanali huan amo monequis tlahuel miyac soldados, cahuayojme huan tepostli? ¿Ipan ajqueya timotemachijtoc para mitzmanahuis nomaco? 
<span class="verse" id="K218_21">21&#160;</span>Huelis timotemachía ipan nopa tlanahuatijquetl tlen tlali Egipto. Pero tiquitas para ichicahualis Egipto eltoc quen se ohuatl catli san puro ohuapachtli. Sintla se acajya ipan momatlatzquilis, postequis huan quitequis ipan imax. Quej nopa elis nopa Faraón catli tlanahuatía ipan tlali Egipto huan catli motemachía ipan ya. 
<span class="verse" id="K218_22">22&#160;</span>O huelis antechilhuise anmotemachíaj ipan amoTECO Dios. Pero ¿amo yaya catli ta tiEzequías tijcualancamacac quema tiquijcuini nochi itlaixpa huan piltiocaltzitzi campa masehualme quihueyitlepanitayayaj huan titlanahuati para monequi nochi masehualme tlen tlali Judá ma yaca san ipan altepetl Jerusalén para quihueyitlepanitase? 
<span class="verse" id="K218_23">23&#160;</span>Xiquita, nijchihuas ya ni. Sintla hueli tiquinpantis ome mil soldados ipan tlali Judá catli quimatij cahuayojtlejcoj huajca na nimitzmacas ome mil cahuayojme para ipan tlejcose. 
<span class="verse" id="K218_24">24&#160;</span>Ta amo tiquinpiya soldados para tiquintlanis nopa pamitl tlen isoldados noteco catli más tziquitetzi. Huan masque nochi catli cahuayojtlejcoj tlen tlali Egipto mitzpalehuisquíaj, amo anquitlanisquíaj. 
<span class="verse" id="K218_25">25&#160;</span>Nojquiya, ¿amo tijmachilíaj para tojuanti titequitij imaco TOTECO para tihualajtoque timechhuilanaquij nica ipan ni tlali? Yaya TOTECO iseltzi catli technahuatijtoc ma timechhuilanaquij huan ma timechmictiquij ipan amotlal.’ </div>
<div class='p'>
<span class="verse" id="K218_26">26&#160;</span>Huan Eliaquim, Sebna huan Joa quiilhuijque: </div>
<div class='p'>―Se favor, techcamanalhuica ica camanali arameo pampa cuali tijmachilíaj. Amo techcamanalhuica ica hebreo camanali pampa quicaquise huan quimachilise nopa masehualme catli itztoque ipan ni tepamitl. </div>
<div class='p'>
<span class="verse" id="K218_27">27&#160;</span>Pero Rabsaces tlen tlali Asiria quiijto: </div>
<div class='p'>―Pero noteco amo techtitlantoc ma timechilhuiquij san ta huan moteco ni camanali. Yaya nechtitlantoc para nojquiya ne masehualme catli itztoque ipan ne tepamitl ma quicaquica. Pampa sintla amo anmotemactilise tohuaya, inijuanti san quen amojuanti nochi anmayanase hasta monequis anquicuase amocuitl huan anquiijise amoaxix. </div>
<div class='p'>
<span class="verse" id="K218_28">28&#160;</span>Huan teipa nopa Rabsaces moquetzqui huan tzajtzic chicahuac ica camanali hebreo para ma quicaquica catli itztoyaj ipan tepamitl, quiijto: </div>
<div class='p'>―Xijtlacaquilica catli anmechilhuía nopa tlanahuatijquetl tlen tlali Asiria: 
<span class="verse" id="K218_29">29&#160;</span>‘Amo xijcahuilica ma anmechcajcayahua amotlanahuatijca Ezequías. Yaya amo huelis anmechmaquixtis tomaco. 
<span class="verse" id="K218_30">30&#160;</span>Sintla Tlanahuatijquetl Ezequías quinequi anmechilhuis ximotemachica ipan amoTECO, huan anmechilhuis para amoTECO anmechpalehuis huan amo quicahuas ma huetzi nomaco ni altepetl, 
<span class="verse" id="K218_31">31&#160;</span>amo xijtlacaquilica.’ Ya ni catli quiijtohua nopa tlanahuatijquetl tlen tlali Asiria para monequi xijchihuaca: Ximotemactilica ica na. Xijtlapoca nochi puertas ipan itepa amoaltepe huan xiquisaca. Huan nimechcahuilis sesen amojuanti ma quicua tlen ixocomecamil, huan tlen imil huan ma atli ipan tlen ya iamel. 
<span class="verse" id="K218_32">32&#160;</span>Quej nopa elis hasta quema na nihualasoc huan nimechhuicas ipan seyoc tlali catli eltoc quen ni amotlal. Nopa tlali quipiya miyac trigo mili huan xocomeca mili. Onca miyac pantzi, xocomeca atl, sayol nectli huan miyac cuame tlen olivo catli temaca aceite. Tohuaya anitztose huan amo anmiquise. Amo xijtlacaquilica amotlanahuatijca Ezequías pampa anmechcajcayahua sintla anmechilhuis amoTECO huelis anmechmaquixtis. 
<span class="verse" id="K218_33">33&#160;</span>Ximoilhuica, amo onca niyon se tlali catli ininteco yajati quimaquixtía nomaco na catli nitlanahuatijquetl ipan tlali Asiria. 
<span class="verse" id="K218_34">34&#160;</span>¿Anquielnamiquij catli ininpantic nopa dioses tlen tlali Hamat, Arfad, Sefarvaim, Hena huan Iva tlen tlali Samaria? Amo huelque quimaquixtíaj altepetl Samaria nomaco. 
<span class="verse" id="K218_35">35&#160;</span>¿Canque itztoc se dios catli quimanahuijtoc itlal tlen nomax? ¡Amo aqui! Huajca amo ximoilhuica para amoTECO anmechmaquixtis nomaco amojuanti catli anehuaj altepetl Jerusalén. </div>
<div class='p'>
<span class="verse" id="K218_36">36&#160;</span>Pero nopa masehualme ipan tepamitl amo tlananquilijque pampa Tlanahuatijquetl Ezequías quinilhuijtoya ma amo molinica. 
<span class="verse" id="K218_37">37&#160;</span>Huajca Eliaquim catli eltoya imaco nopa caltlanahuatili, huan Sebna catli quiijcuilo nochi amame catli quisqui tequicalco, huan Joa catli quiijcuilo ipan se amatlapohuali catli panoc mojmostla, nochi mocuepque campa itztoya Tlanahuatijquetl Ezequías. Huan quitzayanque ininyoyo huan quipohuilijque nochi camanali catli quiijtojtoya Rabsaces, itemach nopa hueyi tlanahuatijquetl tlen tlali Asiria.  </div>
<div class='psalmlabel' id='K219_0'> 19</div>
<div class='s'>Ezequías quitemo TOTECO </div>
<div class='p'>
<span class="verse" id="K219_1">1&#160;</span>Quema Tlanahuatijquetl Ezequías quicajqui catli itlapalehuijcahua quipohuilijque, quitzayanqui iyoyo huan motlalili se yoyomitl catli fiero catli quinextía para nelía tlahuel hueyi itequipachol. Teipa calaquito ipan ichaj TOTECO para motlatlajtis. 
<span class="verse" id="K219_2">2&#160;</span>Huan quintitlanqui itlapalehuijcahua, Eliaquim, Sebna huan Joa ihuaya nopa tlayacanca totajtzitzi ma quiitatij nopa tlajtol pannextijquetl Isaías, icone Amoz. Huan inijuanti yajque nojquiya moyoyontijtoque ica nopa fiero yoyomitl catli quinextía tlahuel motequipachohuaj. 
<span class="verse" id="K219_3">3&#160;</span>Huan quiilhuijque Isaías nopa camanali catli Tlanahuatijquetl Ezequías quinilhuijtoya. Quiijtojque: “Ama se tonali tlen tlaijiyohuilistli. Eltoc san quen se sihuatl catli nechca quipiyas icone huan ayacmo quipiya fuerza quitlacatiltis. 
<span class="verse" id="K219_4">4&#160;</span>Huelis TOTECO moDios quitlacaquilijtoc catli fiero quiijto nopa tequitiquetl catli quititlanqui nopa Tlanahuatijquetl tlen tlali Asiria pampa tlahuel quiixpanoc huan quihuejcamajcajqui moTECO Dios catli itztoc. Ximotlatlajti para huelis noja quitlatzacuiltis. Huan ximotlatlajti por tojuanti catli noja timocajtoque catli nopa tlanahuatijquetl ayamo techtlantoc.” </div>
<div class='p'>
<span class="verse" id="K219_5">5&#160;</span>Huajca itlapalehuijcahua Ezequías tlanque camanaltij ica tlajtol pannextijquetl Isaías, 
<span class="verse" id="K219_6">6&#160;</span>huan Isaías quinilhui: “Xiquilhuitij amoteco para TOTECO quiilhuía ni camanali: ‘Amo ximajmahui por nopa camanali catli tijcactoc. Itequipanojcahua nopa tlanahuatijquetl tlen tlali Asiria nechtlaijilhuijtoque na. 
<span class="verse" id="K219_7">7&#160;</span>Huan xiquita, na noseltzi nimoquetzas iixpa huan nijchihuas ma ajsiti ipan ya se camanali tlen itlal para monequi nimantzi ma mocuepa ichaj. Huan nijtlalis ipan ya catli quiilhuis ma yas. Huan quema sempa ajsis ipan itlal, nijchihuas ma quimictica nopona.’ ” Quej nopa Isaías quinilhui itlapalehuijcahua Tlanahuatijquetl Ezequías. </div>
<div class='p'>
<span class="verse" id="K219_8">8&#160;</span>Huan ipan nopa tonal quema camanaltique ica Isaías, Rabsaces catli elqui itemach Tlanahuatijquetl Senaquerib tlen tlali Asiria, quisqui Jerusalén huan yajqui para quicamanalhuito iteco ipan altepetl Libna. Pero iteco, yaya nopa Tlanahuatijquetl Senaquerib, ya quistoya Laquis campa tlahuilanayaya huan yajtoya altepetl Libna para tlahuilanati huan yeca quipantito nepa. 
<span class="verse" id="K219_9">9&#160;</span>Huan amo huejcajqui nopa Tlanahuatijquetl Senaquerib quicajqui para nopa Tlanahuatijquetl Tirhaca tlen tlali Etiopía ya quistoya ica isoldados para quihuilanase. Huajca nimantzi monejqui quisas tlen campa itztoya. Pero achtihui sempa quintitlanqui sequin tlacame ma quiitatij Tlanahuatijquetl Ezequías ipan altepetl Jerusalén huan ma quiilhuitij: </div>
<div class='q'>
<span class="verse" id="K219_10">10&#160;</span>Ya ni se camanali para Tlanahuatijquetl Ezequías tlen tlali Judá, xitlacaqui: Ma amo mitzcajcayahua moTeco Dios catli ipan timotemachijtoc. Amo ximoilhui para na catli nitlanahuatijquetl tlen tlali Asiria amo nijtlanis altepetl Jerusalén pampa quena, ya nopa nijchihuas. 
<span class="verse" id="K219_11">11&#160;</span>Ta ya tijcactoc catli sequinoc huejhueyi tlanahuatiani tlen notlal Asiria quichijtoque campa hueli tiyajtoque. Nochi campa hueli tijtlantoque. Huan ta ¿quenicatza timochololtis? 
<span class="verse" id="K219_12">12&#160;</span>Amo tleno quinpalehuijque inindioses nopa masehualme catli notatahua quintzontlamiltijque ipan tlalme Gozán, Harán huan Resef, huan nopa masehualme tlen Edén catli itztoyaj ipan altepetl Telasar. 
<span class="verse" id="K219_13">13&#160;</span>¿Tiquelnamiqui catli panoc ica nopa tlanahuatiani ipan Hamat huan Arfad huan catli panoc ica nopa tlanahuatiani ipan altepeme Sefarvaim, Hena huan Iva? ¡Nochi mijque! </div>
<div class='m'>Nopa tlanahuatijquetl tlen tlali Asiria quej nopa quiilhui Tlanahuatijquetl Ezequías. </div>
<div class='s'>Inetlatlajtil Ezequías </div>
<div class='p'>
<span class="verse" id="K219_14">14&#160;</span>Huan quiseli Tlanahuatijquetl Ezequías nopa amatlajcuiloli huan quipojqui. Teipa yajqui ipan ichaj TOTECO huan quiixtlapo nopa amatlajcuiloli iixpa TOTECO. 
<span class="verse" id="K219_15">15&#160;</span>Huan pejqui motlatlajtía iixpa TOTECO huan quiijto: </div>
<div class='p'>“TOTECO Dios, ta catli tiToteco tiisraelitame. Ta catli más tijpiya chicahualistli huan timocahua tlatlajco motequihuajcahua catli inintoca querubines. San ta catli melahuac tiDios ipan nochi tlalme ipan ni tlaltipactli. Ta ica moseltzi tijchijqui ilhuicactli huan tlaltipactli. 
<span class="verse" id="K219_16">16&#160;</span>Techtlacaquili noTECO. Xijtlapo moixteyol, noTECO huan xiquita. Xijtlacaquili nopa camanali catli Senaquerib nechilhuía ipan ni amatl pampa nochi catli quiijtohua mitzixpano, ta tiToteco Dios, ta catli nelía tiitztoc. </div>
<div class='p'>
<span class="verse" id="K219_17">17&#160;</span>“Quena, melahuac, noTECO, nopa huejhueyi tlanahuatiani tlen tlali Asiria quinmictijtoque miyac masehualme huan quintlamisemanque miyac tlalme. 
<span class="verse" id="K219_18">18&#160;</span>Huan quintlatilijque inindioses pampa melahuac amo nelía dios. Inijuanti yajatique quinpolojque pampa san eliyaya tlamantli catli quinmachijchijtoyaj masehualme tlen cuahuitl o tlen tetl. 
<span class="verse" id="K219_19">19&#160;</span>Pero ama, tiTOTECO Dios, se favor, techmanahui tlen ininmax. Quej nopa nochi tlanahuatiani huan ininmasehualhua campa hueli ipan ni tlaltipactli quimatise para san ta, catli tiTOTECO, nelía melahuac ta tiDios.” Quej nopa motlatlajti Ezequías. </div>
<div class='s'>TOTECO quinanquili Ezequías </div>
<div class='p'>
<span class="verse" id="K219_20">20&#160;</span>Huajca Isaías, icone Amoz, tlatitlanqui ma quiilhuica Tlanahuatijquetl Ezequías: “Quej ni quiijtohua TOTECO toDios tiisraelitame: ‘Nijcactoc catli ta techtlajtlanijtoc por catli quiijtojtoc Tlanahuatijquetl Senaquerib tlen tlali Asiria.’ ” 
<span class="verse" id="K219_21">21&#160;</span>Huan ya ni nopa camanali catli TOTECO quiilhuía Senaquerib: </div>
<div class='q'>“Quema ticholojtehuas tlen Jerusalén, </div>
<div class='q'>nopa altepetl ehuani moca paquise quen se ichpocatl </div>
<div class='q'>catli amo tiyajatqui tijtlanis. </div>
<div class='q'>San mitzhuihuiitase huan quiolinise inintzonteco </div>
<div class='q'>para mitzpinajtise. </div>
<div class='q'>
<span class="verse" id="K219_22">22&#160;</span>¿Ajqueya timoilhuía para tiquixpanotoc </div>
<div class='q'>quema tlen hueli tiquijtohua? </div>
<div class='q'>¿Ajqueya tijtlaijilhuía? </div>
<div class='q'>¿Ajqueya tijhuihuiitztoc? </div>
<div class='q'>Nochi tijchijtoc noca na, niDios, </div>
<div class='q'>catli nitlatzejtzeloltic. </div>
<div class='q'>Na catli niininTECO nopa israelitame. </div>
<div class='q'>
<span class="verse" id="K219_23">23&#160;</span>Ica motlapalehuijcahua techixpanotoc na, niDios. </div>
<div class='q'>Tiquijtojtoc: </div>
<div class='q'>‘Ica miyac notlahuilanca carros nitlejcotoc </div>
<div class='q'>hasta inintzonatipa huejhueyi tepeme, </div>
<div class='q'>Nitlejcotoc hasta campa más ohui tlaixtlejcolis </div>
<div class='q'>ipan tlali Líbano para nitlatlanis. </div>
<div class='q'>Nijtzontejqui tiocuame </div>
<div class='q'>catli más huejcapantique ipan Líbano, </div>
<div class='q'>huan nopa pino cuame nopona catli más yejyectzitzi. </div>
<div class='q'>Niajsitoc hasta tlalme campa más huejca, </div>
<div class='q'>huan nicalactoc hasta campa más nejnechca nopa cuame ipan cuatitlamitl. </div>
<div class='q'>
<span class="verse" id="K219_24">24&#160;</span>Nijxajtoc amelme ipan campa hueli tlalme </div>
<div class='q'>huan niquijic tlen nopa atl. </div>
<div class='q'>Hasta nijtzajqui huan nijhuatzqui nochi hueyame ipan tlali Egipto </div>
<div class='q'>para huelis niquixcotonas san noicxipa ica nosoldados.’ </div>
<div class='q'>Quej nopa tiquijtojtoc. </div>
<div class='q'>
<span class="verse" id="K219_25">25&#160;</span>Pero amo tijmachilía para elqui na, niDios, </div>
<div class='q'>catli niquijtohua catli oncas. </div>
<div class='q'>Huejcajya nijtlali para ma pano nochi nopa tlamantli. </div>
<div class='q'>Quena, na nijsencajqui huejcajya </div>
<div class='q'>catli ama na nijchihua ma panotinemi ipan monemilis. </div>
<div class='q'>Na nijchijqui para tiquinsosolos altepeme catli cuajcuali tlasencahuali inintepa, </div>
<div class='q'>huan tiquincahuas san quen teme catli montonijtoc. </div>
<div class='q'>
<span class="verse" id="K219_26">26&#160;</span>Huan na nijsencajqui huejcajya para masehualme ipan ni tlalme </div>
<div class='q'>ma amo quipiyaca chicahualistli huan ta nimantzi hueli tiquintlanis. </div>
<div class='q'>Nopa masehualme itztoque quen sacapetlatl catli xoxohuic ipan mila catli </div>
<div class='q'>amo hueli quiijiyohuíaj quema se ipan moquejquetzas. </div>
<div class='q'>Itztoque quen sacatl catli pehua moscaltía itzonatipa se cali ica tejas </div>
<div class='q'>huan nimantzi tonati quihuatza. </div>
<div class='q'>
<span class="verse" id="K219_27">27&#160;</span>Na nimitziximati cuali. Nijmati quema tiquisa huan canque tiya huan nochi catli tijchihua. Huan nijmati quenicatza ticualanca camanaltitoc noca na. </div>
<div class='q'>
<span class="verse" id="K219_28">28&#160;</span>Huan pampa nochi nopa mocamanal catli nijcactoc, </div>
<div class='q'>huan pampa miyac timohueyimajtoc noca na, </div>
<div class='q'>huajca na nimitztlalilis se tepos anillo ipan moyacatzol quen titoro </div>
<div class='q'>o se tepos camachali ipan mocamac quen ticahuayo. </div>
<div class='q'>Huan tijchihuas san catli na nijnequi. </div>
<div class='q'>Huan nimitzchihuas ximocuepa ipan nopa ojtli </div>
<div class='q'>ica campa tihualajqui.” </div>
<div class='m'>Quej nopa Isaías quimacac camanali tlen catli ipantis Tlanahuatijquetl Senaquerib. </div>
<div class='p'>
<span class="verse" id="K219_29">29&#160;</span>Nojquiya tlajtol pannextijquetl Isaías quiilhui Tlanahuatijquetl Ezequías ni camanali tlen Toteco: “Ama nimitzmacas se tlanextili para na nimoTECO nijmanahuis altepetl Jerusalén tlen Tlanahuatijquetl Senaquerib. Ni xihuitl anquicuase nopa trigo catli eli san iseltzi. Huan ne seyoc xihuitl anquicuase catli eli tlen ya iyol, pero ipan eyi xihuitl anquitocase trigo huan anquipixcase. Anquimocuitlahuise amoxocomeca milhua huan anquicuase inintlajca. 
<span class="verse" id="K219_30">30&#160;</span>Huan amojuanti catli noja anmocahuase para anitztose ipan tlali Judá, huan ya anmochololtijtose imaco nopa tlanahuatijquetl, sempa anmotlatzquilise ipan amotlal. Huan sempa anpehuase anquipiyase chicahualistli. Huan anmoscaltise huan anmomiyaquilise. 
<span class="verse" id="K219_31">31&#160;</span>Pampa nopa quentzi israelitame catli mocahuase itztoque ipan Jerusalén huan ipan tepetl Sion momahuase, huan tlahuel momiyaquilise. Nochi na, niamoTECO Catli Niquinyacana Nochi Notequihuajcahua Ma Tlatlanitij, naya niquijtojtoc para panos. </div>
<div class='p'>
<span class="verse" id="K219_32">32&#160;</span>“Huan ya ni catli TOTECO quiijtohua tlen nopa hueyi tlanahuatijquetl tlen tlali Asiria: Isoldados amo calaquise ipan altepetl Jerusalén, niyon amo quimajcahuilise niyon se cuatlamintli. Amo quinechcahuise ica ininyolixtzajcahua para quihuilanase, niyon amo quitlaltemise para quichihuase nopa tlaixtlejcolis para ajsise huejcapa ipan nopa tepamitl catli ica moyahualtzacua nopa altepetl. 
<span class="verse" id="K219_33">33&#160;</span>Nopa tlanahuatijquetl mocuepas itlal ipan san se ojtli catli ipan hualajqui, pero amo calaquis ipan ni altepetl. Na, niamoTECO, niquijtohua. 
<span class="verse" id="K219_34">34&#160;</span>Na nijmocuitlahuis ni altepetl Jerusalén huan nijmaquixtis para ma nechtlepanitaca, huan pampa niquicnelía notequipanojca David.” </div>
<div class='p'>
<span class="verse" id="K219_35">35&#160;</span>Huajca nopa tlayohua itequihua TOTECO yajqui campa mochijtoyaj nopa Asiria ehuani huan quinmicti 185 mil soldados. Huan quema ne sequinoc soldados catli amo mijque isaque, san mijcatzitzi quinpantijque campa hueli. 
<span class="verse" id="K219_36">36&#160;</span>Huajca Tlanahuatijquetl Senaquerib tlen tlali Asiria motlanantejqui huan yajqui ichaj ipan altepetl Nínive. 
<span class="verse" id="K219_37">37&#160;</span>Huan se tonal quema quihueyichihuayaya itiotzi Nisroc ipan itiopa, yajque itelpocahua catli inintoca Adramelec huan Sarezer huan quimictijque. Teipa cholojtejque huan yajque hasta nopa tlali itoca Ararat. Teipa pejqui tlanahuatía itelpoca catli itoca Esarhadón ipan ilugar.  </div>
<div class='psalmlabel' id='K220_0'> 20</div>
<div class='s'>Icocolis Ezequías </div>
<div class='p'>
<span class="verse" id="K220_1">1&#160;</span>Ipan nopa tonali Tlanahuatijquetl Ezequías huetzqui ipan se cocolistli huan motlahueltiyaya. Huan tlajtol pannextijquetl Isaías, icone Amoz, yajqui quiitato huan quiilhui: </div>
<div class='p'>―TOTECO quiijtohua: ‘Xiquinconsejomaca mochaj ehuani huan xijchihua nochi catli monequi pampa timiquis. Ayacmo timochicahuas tlen mococolis.’ </div>
<div class='p'>
<span class="verse" id="K220_2">2&#160;</span>Huan Tlanahuatijquetl Ezequías mocuepqui huan quitlali ixayac campa tlapepecholi huan motlatlajti ica TOTECO huan quiijto: 
<span class="verse" id="K220_3">3&#160;</span>“Na nimitztlajtlanía noTECO, xiquelnamiqui quenicatza ninejnentoc xitlahuac moixpa. Nimitztequipanojtoc ica nochi noyolo huan nijchijtoc catli mitzpactía.” Huan tlahuel chocac Ezequías. </div>
<div class='p'>
<span class="verse" id="K220_4">4&#160;</span>Huan quema ayamo ajsiyaya Isaías tlatlajco ipan nopa calixpamitl para yas ichaj, ajsico se camanali tlen TOTECO ipan ya huan nopa camanali elqui: 
<span class="verse" id="K220_5">5&#160;</span>“Ximocuepa huan xiquilhui Ezequías, yaya catli inintlanahuatijca nomasehualhua para quej ni niquijtohua, niiTECO, huan na catli niiDios ihuejcapan tata, David: ‘Na nijcactoc monetlatlajtil huan niquitztoc moixayo. Nimitzchicahuas tlen mococolis huan ica eyi tonali tiyas ipan nohueyi tiopa nimoTECO. 
<span class="verse" id="K220_6">6&#160;</span>Nimitzcahuilis xiitztos seyoc 15 xihuitl. Nimitzmaquixtis ta huan ni altepetl Jerusalén imaco nopa tlanahuatijquetl tlen tlali Asiria. Huan nijchihuas para masehualme ma nechtlepanitaca pampa niquicnelía notequipanojca David.’ ” </div>
<div class='p'>
<span class="verse" id="K220_7">7&#160;</span>Huajca Isaías tlanahuati ma quisencahuaca se tlatixtli tlen higos huan ma quitlalilica campa nopa cocotl. Huan quichijque huan nopa cocotl pachijqui. </div>
<div class='p'>
<span class="verse" id="K220_8">8&#160;</span>Huan Ezequías quitlatzintoquili Isaías: </div>
<div class='p'>―¿Tlaque tlanextili TOTECO nechmacas sintla nelía nimochicahuas huan huelis niyas ipan ichaj TOTECO ipan eyi tonali? </div>
<div class='p'>
<span class="verse" id="K220_9">9&#160;</span>Huan Isaías quiilhui: </div>
<div class='p'>―TOTECO quichihuas se tlanextili ica toreloj para mitznextilis melahuac timochicahuas quen mitzilhuijtoc. ¿Tijnequi para nopa tonal ecahuilotl ipan toreloj ma nejnemis majtlactli pasos iixmelac o ma mocuepas majtlactli pasos ica iica? </div>
<div class='p'>
<span class="verse" id="K220_10">10&#160;</span>Huan Ezequías quiijto: </div>
<div class='p'>―Nochipa nopa tonati iecahuilo ipan toreloj nejnemi pasos iixmelac huajca ya nopa amo más ohui. Más elis tlanextili sintla nopa tonati ecahuilotl mocuepas ica iica majtlactli pasos. Ya nopa ohui. </div>
<div class='p'>
<span class="verse" id="K220_11">11&#160;</span>Huajca nopa tlajtol pannextijquetl Isaías quiilhui TOTECO tlaque tlanextili quinequiyaya. Huan TOTECO quichijqui para nopa tonati ecahuilotl ma mocuepa majtlactli pasos catli ya nejnentoya ipan nopa reloj tlen Acaz. </div>
<div class='s'>Ezequías quinseli nopa Babilonia ehuani </div>
<div class='p'>
<span class="verse" id="K220_12">12&#160;</span>Quema panoc tonali, itelpoca Tlanahuatijquetl Baladán tlen tlali Babilonia catli itoca Merodac Baladán quimatqui para mococohua Tlanahuatijquetl Ezequías ipan tlali Judá. Huajca quintitlanqui sequin masehualme catli quihualicaque amatlajcuiloli huan se nemactli catli quititlaniyaya nopa tlanahuatijquetl tlen tlali Babilonia. 
<span class="verse" id="K220_13">13&#160;</span>Huan Ezequías quinseli nopa tlatitlanilme huan quinnextili nochi catli patiyo quipixqui ipan ichaj. Quinnextili nochi itomi tlen plata huan tlen oro, huan nochi tlacualpajtli huan nochi tlaajhuiyacayotl. Quinnextili campa quiajocui nochi itepos para tlahuilanas huan senquistoc nochi catli patiyo campa tlaajocui. Nochi quinnextili. Amo tleno oncac ipan nopa hueyi caltlanahuatili, niyon ipan nochi itlanahuatilis catli amo quiitaque. 
<span class="verse" id="K220_14">14&#160;</span>Huan teipa nopa tlajtol pannextijquetl Isaías yajqui quiitato Tlanahuatijquetl Ezequías huan quitlatzintoquili: </div>
<div class='p'>―¿Canque ehuani nopa masehualme huan tlaque mitzilhuijque? </div>
<div class='p'>Huan Tlanahuatijquetl Ezequías quiijto: </div>
<div class='p'>―Inijuanti huejca ehuani. Hualajque tlen tlali Babilonia. </div>
<div class='p'>
<span class="verse" id="K220_15">15&#160;</span>Huan tlajtol pannextijquetl Isaías quitlatzintoquili: </div>
<div class='p'>―¿Huan tlaque quiitaque ipan mochaj? </div>
<div class='p'>Huan Tlanahuatijquetl Ezequías quiilhui: </div>
<div class='p'>―Quiitaque nochi catli onca nica. Niquinnextili nochi campa nitlaajocui. </div>
<div class='p'>
<span class="verse" id="K220_16">16&#160;</span>Huajca Isaías quiilhui Ezequías: </div>
<div class='p'>―Xijcaqui ni camanali catli mitzilhuía TOTECO: 
<span class="verse" id="K220_17">17&#160;</span>‘Hualas se tonal quema nochi catli onca ipan mochaj quihuicase ipan tlali Babilonia. Quihuicase nochi catli quisentilijque mohuejcapan tatahua huan catli ta tijsentilijtoc hasta ama. Amo tleno mocahuas nica. 
<span class="verse" id="K220_18">18&#160;</span>Huan hasta nojquiya moteiximatcahua quinhuicase nepa ipan tlali Babilonia. Huan quincaparose huan quintlalise quen tlatequipanohuani ipan icaltlanahuatil nopa tlanahuatijquetl.’ </div>
<div class='p'>
<span class="verse" id="K220_19">19&#160;</span>Teipa Tlanahuatijquetl Ezequías quiilhui Isaías: </div>
<div class='p'>―Nopa camanali tlen TOTECO Dios catli tiquijtojtoc, cualtitoc. </div>
<div class='p'>Quiijto ni pampa moilhuiyaya: “Ipan nochi tonali quema noja niitztos oncas tlasehuilistli huan tiitztose ica temachtli, huan nopa tlaohuijcayotl panos teipa.” </div>
<div class='s'>Imiquilis Ezequías </div>
<div class='p'>
<span class="verse" id="K220_20">20&#160;</span>Nopa sequinoc tlamantli catli panoc ipan itequi Ezequías huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Judá. Nojquiya quiijtohua quenicatza quipixqui miyac ichicahualis huan quenicatza quichijqui nopa hueyi pila, huan nopa hueyi aojtli para ipan calaquis atl ipan nopa altepetl. 
<span class="verse" id="K220_21">21&#160;</span>Huan quema mijqui Tlanahuatijquetl Ezequías, icone catli itoca Manasés pejqui tlanahuatía.  </div>
<div class='psalmlabel' id='K221_0'> 21</div>
<div class='s'>Manasés tlanahuati ipan tlali Judá </div>
<div class='p'>
<span class="verse" id="K221_1">1&#160;</span>Manasés quipiyayaya 12 xihuitl quema pejqui tlanahuatía ipan tlali Judá huan mosehui para tlanahuatis ipan altepetl Jerusalén huan tlanahuati 55 xihuitl. Huan inana itoca eliyaya Hepsiba. 
<span class="verse" id="K221_2">2&#160;</span>Pero Tlanahuatijquetl Manasés quichijqui catli amo cuali iixpa TOTECO pampa quitoquili ininfiero ojhui nopa sequinoc masehualme catli amo quiiximatij TOTECO catli TOTECO quintojtocatoya tlen nopa tlali iniixpa israelitame. 
<span class="verse" id="K221_3">3&#160;</span>Huan ipan campa hueli tepeme Manasés sempa quinsencajqui nopa piltiocaltzitzi para tlaixcopincayome catli itata, Tlanahuatijquetl Ezequías, quinsosolojtoya. Nojquiya campa hueli quichijchijqui tlaixpame para nopa teteyotl Baal. Huan quiquetzqui se fiero tlaquetzali para nopa tlaixcopincayotl Asera quen quichijtoya Tlanahuatijquetl Acab ipan tlali Israel. Nojquiya Manasés quinhueyichijqui sitlalime huan nochi tlamantli catli onca ipan ilhuicactli. 
<span class="verse" id="K221_4">4&#160;</span>Nojquiya quichijchijqui se tlaixpamitl para teteyome ipan nopa hueyi tiopamitl tlen TOTECO campa TOTECO quiijtojtoya para quipiyas itoca huan campa quinamiqui para masehualme ma quihueyimatica. 
<span class="verse" id="K221_5">5&#160;</span>Huan ipan nochi ome calixpamitl nopa hueyi tiopamitl tlen TOTECO, Tlanahuatijquetl Manasés quichijqui tlaixpame para sitlalime huan nochi catli onca ipan ilhuicactli. 
<span class="verse" id="K221_6">6&#160;</span>Nojquiya quitlati icone ipan tlitl quen se tlacajcahualistli para se teteyotl. Momatqui tetlajchihuía huan tlamati. Quintlajtlani consejo catli quincamanalhuiyayaj ajacame huan mijcatzitzi huan catli tetonalitayayaj. Tlahuel miyac tlamantli amo cuali quichijqui iixpa TOTECO para quicualancamacas. 
<span class="verse" id="K221_7">7&#160;</span>Hasta quihuicac nopa fiero tlaquetzali para Asera catli quichijtoya huan quitlali ipan itiopa TOTECO campa TOTECO quiilhuijtoya David huan icone, Salomón, nopa cali para nochipa quihuicas itoca pampa TOTECO quitlapejpeni Jerusalén tlen nochi altepeme tlen israelitame para nopona masehualme quihueyimatise. 
<span class="verse" id="K221_8">8&#160;</span>Huan TOTECO no quiijto: “Sintla israelitame quineltocase catli quiijtohua nochi notlanahuatilhua catli niquinmacac ica notequipanojca, Moisés, amo niquinijcuinis ipan ni tlali catli niquinmacac inintatahua.” 
<span class="verse" id="K221_9">9&#160;</span>Pero israelitame amo quichijque cuenta icamanal. Huan Tlanahuatijquetl Manasés quinnextili israelitame ma quichihuaca catli noja más fiero que nopa masehualme catli TOTECO quinpolo iniixpa nopa israelitame quema calaquiyayaj ipan nopa tlali. </div>
<div class='p'>
<span class="verse" id="K221_10">10&#160;</span>Huajca TOTECO teyolmelajqui icamanal ica itlajtol pannextijcahua huan quiijto: 
<span class="verse" id="K221_11">11&#160;</span>“Manasés nopa tlanahuatijquetl ipan tlali Judá quichijtoc miyac tlamantli catli tlahuel fiero. Quichijtoc más fiero que nopa amorreo masehualme catli achtihuiya itztoyaj ipan ni tlali. Quinnextilijtoc israelitame ipan tlali Judá ma tlajtlacolchihuaca huan ma quinhueyimatica tlaixcopincayome catli amo Dios. 
<span class="verse" id="K221_12">12&#160;</span>Huajca ya ni catli quiijtohua TOTECO catli toDios tiisraelitame: ‘Na nijchihuas ma hualaca masehualme ipan tlali Judá huan ipan altepetl Jerusalén para quisemanase nochi. Tlahuel miyac tlaijiyohuise israelitame hasta quinyolcocos nochi catli quicaquise. 
<span class="verse" id="K221_13">13&#160;</span>Niquintamachihuas altepetl Jerusalén ehuani ica san se tlatamachihuali catli nijtequihui ica altepetl Samaria ehuani huan ica iteiximatcahua Tlanahuatijquetl Acab. Na niquinquixtis masehualme ipan Jerusalén hasta amo aqui mocahuas. Elis quen se plato catli se quipajpactoc cuali huan teipa quiixtlapachohua para ma huaqui. 
<span class="verse" id="K221_14">14&#160;</span>Huan nopa quentzi masehualme catli mocahuase itztoque, niquintemactilis ininmaco inincualancaitacahua para ma quintlacuijcuilica huan ma quintlaijiyohuiltica. 
<span class="verse" id="K221_15">15&#160;</span>Pampa israelitame quichijque catli amo cuali noixpa huan nechcualancamacatoque hasta huejcajya ipan nopa tonali quema niquinquixti ininhuejcapan tatahua ipan tlali Egipto huan hasta ama noja quichihuaj.’ ” </div>
<div class='p'>
<span class="verse" id="K221_16">16&#160;</span>Huan Tlanahuatijquetl Manasés nojquiya quinmicti miyac masehualme catli amo tleno quichijtoyaj hasta elqui quen quitemiti altepetl Jerusalén tlen ni nali hasta ne seyoc nali ica estli catli amo quitoyajtosquía. Huan ya ni elqui iyoca tlen nopa hueyi tlajtlacoli catli quichijqui pampa quinnextili israelitame ma quinhueyichihuaca tlaixcopincayome catli tlahuel fiero iixpa TOTECO. </div>
<div class='p'>
<span class="verse" id="K221_17">17&#160;</span>Nopa sequinoc tlamantli catli panoc ipan itequi Tlanahuatijquetl Manasés, huan nopa tequitl catli quichijqui, huan nopa tlajtlacoli catli quichijqui, nochi eltoc ijcuilijtoc ipan nopa amatlapohuali catli itoca “Catli Quichijque Nopa Tlanahuatiani Ipan Tlali Judá.” 
<span class="verse" id="K221_18">18&#160;</span>Huan quema mijqui Manasés quitlalpachojque ipan nopa xochimili nechca ichaj catli itoca ixochimil Uza. Teipa itelpoca catli itoca Amón pejqui tlanahuatía. </div>
<div class='s'>Amón tlanahuati ipan tlali Judá </div>
<div class='p'>
<span class="verse" id="K221_19">19&#160;</span>Huan Tlanahuatijquetl Amón quipiyayaya 22 xihuitl quema pejqui tlanahuatía huan tlanahuati ipan altepetl Jerusalén ome xihuitl. Inana itoca eliyaya Mesulemet huan yaya eliyaya iichpoca Haruz catli ehua altepetl Jotba. 
<span class="verse" id="K221_20">20&#160;</span>Pero Amón quichijqui catli amo cuali iixpa TOTECO quen quichijtoya itata, Manasés. 
<span class="verse" id="K221_21">21&#160;</span>Quitoquili ifieroj ojhui itata huan quinhueyichijqui nopa tlaixcopincayome catli itata quinhueyichijtoya. 
<span class="verse" id="K221_22">22&#160;</span>Huan quej nopa quihuejcamajcajqui TOTECO, yaya catli ininDios ihuejcapan tatahua huan amo quinejqui quitoquilis iojhui. 
<span class="verse" id="K221_23">23&#160;</span>Huan itequipanojcahua Tlanahuatijquetl Amón motlananque ica ya huan quisencajque quenicatza quimictise ipan ichaj. 
<span class="verse" id="K221_24">24&#160;</span>Pero teipa nopa tlali Judá ehuani quinmictijque nopa tequipanohuani catli quimictijtoyaj Amón. Huan quichijque Josías, icone Amón, ma eli tlanahuatijquetl. </div>
<div class='p'>
<span class="verse" id="K221_25">25&#160;</span>Nopa sequinoc tlamantli catli panoc ipan itequi Tlanahuatijquetl Amón huan nochi catli quichijqui eltoc ijcuilijtoc ipan nopa amatlajcuiloli catli itoca Catli Quichijque Nopa Tlanahuatiani Ipan Tlali Judá. 
<span class="verse" id="K221_26">26&#160;</span>Huan quitlalpachojque Amón ipan se panteón ipan ixochimil Uza. Teipa pejqui tlanahuatía icone catli itoca Josías.  </div>
<div class='psalmlabel' id='K222_0'> 22</div>
<div class='s'>Josías tlanahuati ipan tlali Judá </div>
<div class='p'>
<span class="verse" id="K222_1">1&#160;</span>Huan Josías quipiyayaya 8 xihuitl quema pejqui tlanahuatía huan tlanahuati ipan altepetl Jerusalén 31 xihuitl. Inana itoca eliyaya Jedida huan eliyaya iichpoca Adaía huan ejqui ipan altepetl Boscat. 
<span class="verse" id="K222_2">2&#160;</span>Huan Tlanahuatijquetl Josías quichijqui catli xitlahuac iixpa TOTECO pampa quitoquili nochi nopa cuali ojtli catli ipan nentoya ihuejcapan tata David huan amo moiyocatlali tlen iojhui niyon quentzi. </div>
<div class='s'>Josías quisencajqui itiopa Toteco </div>
<div class='p'>
<span class="verse" id="K222_3">3&#160;</span>Quema Tlanahuatijquetl Josías yohuiyaya para 18 xihuitl ipan itequi, quititlanqui Safán ipan itiopa TOTECO. Huan Safán elqui itlajcuilojca huan eliyaya icone Azalías huan iixhui Mesulam. Huan quiilhui: </div>
<div class='p'>
<span class="verse" id="K222_4">4&#160;</span>―Xiya xiquitati nopa hueyi totajtzi Hilcías huan xiquilhui ma quipohua nopa tomi catli nopa tlamocuitlahuiani ipan ipuerta itiopa TOTECO quiselijtoque catli masehualme quihualiquiliyayaj TOTECO. 
<span class="verse" id="K222_5">5&#160;</span>Ma quinmaca nopa tomi nopa tlacame catli quiyacanase nopa tequitl para quisencahuase itiopa TOTECO. Quitequihuise para quintlaxtlahuise catli tequitij para quisencahuase campa sosolijtoc itiopa TOTECO. 
<span class="verse" id="K222_6">6&#160;</span>Monequi quintlaxtlahuise cuaximani, tepanchihuani huan catli quiyacanase nopa tequitl. Nojquiya monequi ma quicohuaca cuahuitl huan teme catli cuajcuali para quicualtlalise nopa tiopamitl. 
<span class="verse" id="K222_7">7&#160;</span>Huan amo monejqui quintlajtlanise cuenta ipan tlaque tlamantli quitequihuijque nopa tomi pampa inijuanti elque tlacame catli xitlahuaque. </div>
<div class='p'>
<span class="verse" id="K222_8">8&#160;</span>Huan nopa hueyi totajtzi Hilcías quiilhui nopa tlajcuilojquetl Safán: “Nijpantijtoc ipan itiopa TOTECO nopa amatlapohuali tlen huejcajya catli quipiya nopa tlanahuatilme.” Huan Hilcías quimacac nopa amatlapohuali Safán huan yaya quipojqui. 
<span class="verse" id="K222_9">9&#160;</span>Huan Safán mocuepqui campa nopa tlanahuatijquetl huan quiilhui: </div>
<div class='p'>―Motequipanojcahua quisentilijtoque nopa tomi catli masehualme quimacatoque TOTECO huan quinmacatoque catli tlayacanaj ipan nopa tequitl ipan tiopamitl. </div>
<div class='p'>
<span class="verse" id="K222_10">10&#160;</span>Huan nopa tlajcuilojquetl Safán nojquiya quiilhui Tlanahuatijquetl Josías para nopa totajtzi Hilcías quimacatoya se amatlapohuali. Huan Safán quipojqui iixpa nopa tlanahuatijquetl. </div>
<div class='p'>
<span class="verse" id="K222_11">11&#160;</span>Huan quema quicajqui Tlanahuatijquetl Josías catli quiijtohuayaya nopa amatlapohuali catli quipixqui itlanahuatilhua TOTECO, quitzayanqui iyoyo ica hueyi tequipacholi. 
<span class="verse" id="K222_12">12&#160;</span>Huan teipa quinahuati nopa hueyi totajtzi Hilcías, huan Ahicam, icone Safán, huan Acbor, icone Micaías, huan Safán, nopa tlajcuilojquetl, huan Asaía, ihueyi tlapalehuijca, huan quinilhui: </div>
<div class='p'>
<span class="verse" id="K222_13">13&#160;</span>―Xiyaca huan xijtlajtzintoquilica TOTECO tlaque nopantis na, huan tlaque ininpantis ni altepetl ehuani, huan nochi ni tlali Judá ehuani pampa amo tijtoquilijtoque nopa camanali catli eltoc ipan ni amatlapohuali catli quiajsitoque. Nijmati TOTECO tlahuel cualantoc tohuaya pampa totatahua amo quineltocatoque ni tlanahuatilme. Amo tijchijtihualajque catli eltoc ijcuilijtoc ipan ni amatlapohuali. </div>
<div class='p'>
<span class="verse" id="K222_14">14&#160;</span>Huajca yajque nopa totajtzi Hilcías, ihuaya Ahicam, Acbor, Safán huan Asaía hasta nopa yancuic colonia ipan Jerusalén huan quiitatoj nopa sihua tlajtol pannextijquetl Hulda. Yaya eliyaya isihua Salum, huan Salum eliyaya icone Ticva huan iixhui Harhas. Huan Harhas eliyaya nopa tlacatl catli quiajocui nopa yoyome para totajtzitzi ipan tiopamitl. 
<span class="verse" id="K222_15">15&#160;</span>Huan Hulda nimantzi quinilhui: </div>
<div class='p'>―Xiquilhuica nopa tlacatl catli anmechtitlantoc para TOTECO catli toDios tiisraelitame quej ni quiijtohua: 
<span class="verse" id="K222_16">16&#160;</span>‘Na nijsosolos ni altepetl huan nochi catli itztoque nica quen eltoc ijcuilijtoc ipan nopa amatlapohuali catli tijpojtoc ta catli titlanahuatijquetl tlen tlali Judá. 
<span class="verse" id="K222_17">17&#160;</span>Nijsemanas pampa nomasehualhua nechtlahuelcajtoque huan quintlatilijtoque copali nopa tlaixcopincayome huan teteyome catli amo Dios. Yeca tlahuel nechcualancamacatoque ni masehualme huan amo tlamis nocualancayo hasta niquintlatzacuiltis. 
<span class="verse" id="K222_18">18&#160;</span>Pero xiyaca campa nopa tlanahuatijquetl tlen tlali Judá catli anmechtitlantoc para anquimatise catli na niiTECO nijchihuas. 
<span class="verse" id="K222_19">19&#160;</span>Huan xiquilhui: ‘Nijmati ta tijchijqui yamanic moyolo quema tijcajqui para eltoc ijcuilijtoc ipan nopa amatlapohuali para nijsosolos ni altepetl huan nochi catli itztoque nica. Huan timoechcapantlali quema tijcajqui para ni altepetl elis tlatelchihuali huan tlatzitzicatoc. Nojquiya tijtzayanqui moyoyo huan tichocac noixpa. Huajca na, catli nimoTECO, nojquiya ya nimitzcactoc. 
<span class="verse" id="K222_20">20&#160;</span>Huan amo niquintitlanis catli quisosolose ni altepetl huan imasehualhua hasta ya timictos huan ya tlantos mitztlalpachojtose. Nimitzcahuilis timiquis huan mitztlalpachose quema amo onca tlahuilancayotl. Huan ta amo tiquitas catli fiero ipantis ni altepetl.’ </div>
<div class='p'>Quej nopa TOTECO quinilhui Tlanahuatijquetl Josías por itlatitlanilhua ica nopa sihuatl. Huan teipa nopa tlacame mocuepque huan quiyolmelahuatoj Tlanahuatijquetl Josías catli quinilhuijtoya nopa sihua tlajtol pannextijquetl.  </div>
<div class='psalmlabel' id='K223_0'> 23</div>
<div class='s'>Quipojque icamanal TOTECO tlamiyacapa </div>
<div class='p'>
<span class="verse" id="K223_1">1&#160;</span>Huajca Tlanahuatijquetl Josías tlanahuati ma mosentilica nochi huehue tlacame catli tlayacanayayaj ipan tlali Judá huan ipan altepetl Jerusalén. 
<span class="verse" id="K223_2">2&#160;</span>Huan yajqui nopa tlanahuatijquetl ipan ichaj TOTECO ica nochi masehualme catli Jerusalén huan tlali Judá ehuani, huan ininhuaya nochi totajtzitzi huan nochi tlajtol pannextiani. Yajque nochi masehualme tlen catli más huehuentzitzi hasta catli más tziquitetzitzi. Huan iniixpa nochi nopa tlanahuatijquetl quipojqui nochi nopa amatlapohuali catli quipantijtoya tiopan calijtic catli quipixtoya nopa camanal sencahuali catli TOTECO quichijtoya ica israelitame. Huan nochi quitlacaquiliyayaj. </div>
<div class='p'>
<span class="verse" id="K223_3">3&#160;</span>Huan teipa nopa tlanahuatijquetl moquetzqui nechca nopa hueyi tlaquetzali campa moquetza se tlanahuatijquetl para quichihuas se tlanahuatili huan sempa quichijqui nopa camanal sencahuali ica TOTECO. Motemacac iixpa TOTECO para ica nochi iyolo huan ica nochi ialma quineltocas nochi itlanahuatilhua TOTECO, huan quitlamichihuas nochi itlamachtilhua huan nochi catli quiijto ipan nopa camanal sencahuali. Huan nochi masehualme nojquiya motemacaque quichihuase nochi tlanahuatilme ipan nopa camanal sencahuali. </div>
<div class='s'>Josías quichijqui cuali tequitl </div>
<div class='p'>
<span class="verse" id="K223_4">4&#160;</span>Huajca Tlanahuatijquetl Josías quinahuatij nopa hueyi totajtzi Hilcías, huan nopa totajtzitzi catli quihuicayayaj nopa ompa tequiticayotl huan totajtzitzi catli tlamocuitlahuíaj ipan puerta para ma quiquixtica ipan itiopa TOTECO nochi tlamantli catli quitequihuijque para quihueyichihuase Baal, Asera, sitlalime huan nochi tlamantli catli onca ipan ilhuicactli. Huan quintlatijque huejca tlen Jerusalén ipan cuatitlamitl catli itoca Cedrón. Huan teipa quihuicaque nopa cuanextli hasta ipan Betel. 
<span class="verse" id="K223_5">5&#160;</span>Huan Tlanahuatijquetl Josías quinijcuini nopa totajtzitzi catli quinhueyichijque tlaixcopincayome catli quintequitlalijtoyaj nopa achtihui tlanahuatiani tlen tlali Judá para ma quitlatica copali ipan inintlaixpa nopa teteyome campa hueli ipan tlali Judá huan ipan Jerusalén. Quitlatiliyayaj copali Baal, tonati, metztli huan nochi sitlalime huan catli onca ipan ilhuicactli. 
<span class="verse" id="K223_6">6&#160;</span>Nojquiya Josías quiquixti nopa fiero tlaquetzali tlen nopa tlaixcopincayotl Asera catli eltoya ipan itiopa TOTECO huan quihuicaque tlen altepetl Jerusalén hasta nopa tlamayamitl catli itoca Cedrón huan quitlatijque. Teipa quitisqui catli mocajqui hasta san elqui cuanextli. Huan teipa quisemanqui ipan campo santo campa quintojque mijcatzitzi teicneltzitzi. 
<span class="verse" id="K223_7">7&#160;</span>Huan nojquiya quintlahuiso campa mocajque nopa sodomitame huan ahuilnenca sihuame catli quichihuayayaj tlen hueli ipan ichaj TOTECO ica catli hualayayaj para quej nopa quiijtohuayayaj quinhueyichihuayayaj inintiotzitzi. Huan quinsosolo nopa yoyoncalme catli nopa sihuame quiijtzontoyaj para ipan quihueyitlalise Asera. </div>
<div class='p'>
<span class="verse" id="K223_8">8&#160;</span>Teipa Tlanahuatijquetl Josías tlanahuati ma hualaca nochi TOTECO itotajtzitzi catli itztoyaj ipan altepeme campa hueli ipan tlali Judá. Huan Josías quinsosolo nochi tlaixpame tlen altepetl Geba ica norte hasta Beerseba ica sur campa itotajtzitzi TOTECO quitlatiyayaj copali pampa san oncac caquihuili ma onca tlaixpamitl ipan altepetl Jerusalén. Huan Josías quitlahuiso nopa tlaixpamitl catli eltoya ipuertajteno ichaj nopa hueyi tequitiquetl Josué. Nojquiya quitlahuiso nopa tlaixpamitl catli eltoya iopochco nopa puerta campa nochi calaquij ipan altepetl Jerusalén. 
<span class="verse" id="K223_9">9&#160;</span>Pero nopa totajtzitzi catli tlacajcajtoyaj ipan tlaixpame catli eltoya campa hueli ipan tepeme ayacmo quincahuili ma quinechcahuica itlaixpa TOTECO ipan altepetl Jerusalén. Pero quena, quincahuiliyayaj ma quicuaca nopa pantzi catli amo quipixqui tlasonejcayotl ininhuaya iniicnihua catli totajtzitzi. </div>
<div class='p'>
<span class="verse" id="K223_10">10&#160;</span>Josías nojquiya quisosolo nopa tlaixpamitl para nopa teteyotl Tofet catli eltoya ipan nopa tlacomoli itoca Benhinom para ayacmo quema aqui hueli quitlatis ioquichpil o isihuapil nopona quen se nemactli para nopa teteyotl Moloc. 
<span class="verse" id="K223_11">11&#160;</span>Nojquiya quinijcuini nopa cahuayojme catli nopa achtihui tlanahuatiani tlen tlali Judá quitencahuilijtoyaj. Nopa cahuayojme itztoyaj nechca campa nochi calaquij ipan itiopa TOTECO. Itztoyaj nechca icuarto se tequitiquetl itoca Natánmelec catli imaco eltoya nopa cali. Nojquiya quintlatijque nopa tlahuilanca carros catli quitemactilijtoyaj tonati para quihueyimatise quen tonati elisquía se dios. </div>
<div class='p'>
<span class="verse" id="K223_12">12&#160;</span>Huan nojquiya Tlanahuatijquetl Josías quintlahuiso nopa tlaixpame catli nopa tlanahuatiani tlen tlali Judá quisencajtoyaj itzonatipa ichaj nopa tlanahuatijquetl campa yohuiyaya para mosiyajquetzas campa itoca icuarto Acaz. Nojquiya Josías quinsemanqui nopa tlaixpame catli Tlanahuatijquetl Manasés quinsencajtoya ipan nopa ome calixpamitl tlen itiopa. Quinchijqui cuechtic huan nochi nopa tlaltejpoctli catli mocajqui quitepehuatoj ipan nopa hueyatl Cedrón. 
<span class="verse" id="K223_13">13&#160;</span>Nojquiya Tlanahuatijquetl Josías quinsosolo nopa tlaixpame catli eltoya ipan ne se lado altepetl Jerusalén ica campa hualquisa tonati huan ica sur tlen campa itoca Tepetl Tlen Tlasosololistli. Nopa tlaixpame elqui catli Salomón, tlanahuatijquetl tlen tlali Israel huejcajya, quisencajtoya para Astoret, nopa fiero tlaixcopincayotl catli nopa sidonios quihueyimatque, huan para Quemos nopa fiero tlaixcopincayotl tlen nopa moabitame, huan para Milcom nopa fiero tlaixcopincayotl tlen nopa amonitame. 
<span class="verse" id="K223_14">14&#160;</span>Huan quinchijqui cuechtic nopa teteyome tlen tetl huan quinsemanqui nopa fiero tlaquetzalme tlen nopa tlaixcopincayotl Asera, huan quitemiti campa moquetztoya nopa tlaixpame ica iniomiyo mijcatzitzi para amo aqui huelis quinnechcahuis. </div>
<div class='p'>
<span class="verse" id="K223_15">15&#160;</span>Huan nojquiya Josías quisosolo nopa tlaixpamitl huejcapa nepa ipan Betel catli Tlanahuatijquetl Jeroboam, icone Nabat, quichijqui quema quinnextiliyaya israelitame ma tlajtlacolchihuaca huan ma quihueyichihuaca TOTECO ica teteyome. Quinchijqui cuechtic nopa teteyome huan quitlati nopa fiero tlaquetzalme para Asera. 
<span class="verse" id="K223_16">16&#160;</span>Huan quema Josías tlachiyayaya campa hueli, quiitac sequin mijcaostome nopona ipan nopa tlaixtemolis. Huan tlanahuati ma quiquixtica nochi omitl catli oncac ipan nopa mijcaostome huan ma quitlatica ipan nopa tlaixpamitl ipan Betel para ma quiijtlaco nopa tlaixpamitl. Quej nopa panoc catli Toteco Dios ica itlajtol pannextijca quiijtojtoya panosquía huejcajya quema itztoya Tlanahuatijquetl Jeroboam. 
<span class="verse" id="K223_17">17&#160;</span>Huan Tlanahuatijquetl Josías quiijto: </div>
<div class='p'>―¿Tlaque tlamantli tetl moquetztoc nepa huan tlaque quiijtohua itlajcuilol? </div>
<div class='p'>Huan nopa masehualme ipan nopa altepetl quinanquilijque: </div>
<div class='p'>―Quiijtohua para nepa campa quitojque nopa tlajtol pannextijquetl catli hualajqui tlen tlali Judá huan tlayolmelahuaco para teipa quitlatisquía mijcaomitl ipan ni tlaixpamitl nica Betel, senquistoc quen ta tijchijtoc ama. </div>
<div class='p'>
<span class="verse" id="K223_18">18&#160;</span>Huajca Tlanahuatijquetl Josías tlanahuati: </div>
<div class='p'>―Xijcahuaca. Ma amo aqui quiajasi iomiyo. </div>
<div class='p'>Huan quej nopa quitlepanitaque iomiyo huan nojquiya iomiyo nopa huehue tlajtol pannextijquetl catli hualajqui tlen tlali Samaria. </div>
<div class='p'>
<span class="verse" id="K223_19">19&#160;</span>Teipa quen quichijtoya ipan Betel, Tlanahuatijquetl Josías quisosolo nochi nopa piltiocaltzitzi para tlaixcopincayome huan nopa tlaixpame huejcapa catli oncayaya ipan nochi nopa altepeme catli altepetl Samaria quinnahuatía. Nopa piltiocaltzitzi quinchijchijque miyac huejhueyi tlanahuatiani ipan tlali Israel huan yeca tlahuel quicualancamacaque TOTECO. 
<span class="verse" id="K223_20">20&#160;</span>Huan teipa Tlanahuatijquetl Josías quinmicti nopona campa inintlaixpa nochi nopa totajtzitzi catli tlacajcajtoyaj ipan nopa tlaixpame. Nojquiya quitlatijque iniomiyo mijcatzitzi ipan nopa tlaixpame para quinijtlacose. Teipa Josías sempa mocuepqui ipan altepetl Jerusalén. </div>
<div class='s'>Josías quielnamijqui nopa Pascua Ilhuitl </div>
<div class='p'>
<span class="verse" id="K223_21">21&#160;</span>Teipa Tlanahuatijquetl Josías quichijqui se tlanahuatili catli quiijto: “Monequi nochi masehualme ma quielnamiquica nopa Pascua Ilhuitl para TOTECO Dios quen eltoc ijcuilijtoc ipan nopa amatlapohuali tlen nopa camanal sencahuali ica TOTECO.” </div>
<div class='p'>
<span class="verse" id="K223_22">22&#160;</span>Amo quema quielnamictoyaj se Pascua Ilhuitl quej ni ipan nochi xihuitl quema itztoyaj nopa huejhueyi tlanahuatiani ipan nopa tlali Israel huan ipan tlali Judá huan niyon hasta huejcajya quema jueces tlanahuatiyayaj ipan tlali Israel. 
<span class="verse" id="K223_23">23&#160;</span>Eltoya quema Tlanahuatijquetl Josías yohuiyaya para 18 xihuitl tlanahuatis quema quielnamijque nopa Pascua Ilhuitl iixpa TOTECO ipan altepetl Jerusalén. </div>
<div class='s'>Josías quiquixti catli amo cuali </div>
<div class='p'>
<span class="verse" id="K223_24">24&#160;</span>Huan Tlanahuatijquetl Josías nojquiya quinmicti nochi tetlajchihuiani huan tlamatini. Quintlamisosolo nochi tlaixcopincayome huan teteyome ipan techaj huan catli masehualme quinhueyichihuayayaj campa hueli ipan altepetl Jerusalén huan ipan nochi tlali Judá. Quichijqui ni para quitlamichihuas nochi nopa tlanahuatilme catli eltoc ijcuilijtoc ipan nopa amatlapohuali catli quiajsitoya Hilcías, nopa hueyi totajtzi, ipan itiopa TOTECO. 
<span class="verse" id="K223_25">25&#160;</span>Amo quema oncatoya seyoc tlanahuatijquetl quen Josías catli moyolcuepqui, huan quitoquili TOTECO ica nochi iyolo, huan ica nochi itonal huan ica nochi ichicahualis. Huan quineltoquili nochi nopa itlanahuatilhua Moisés. Niyon teipa amo quema oncac seyoc quen ya. </div>
<div class='p'>
<span class="verse" id="K223_26">26&#160;</span>Huan masque Josías quichijqui nochi catli cuali, TOTECO noja quisenhuiquili cualani ica tlali Judá ehuani por nochi catli fiero quichijtoya Tlanahuatijquetl Manasés achtihuiya catli tlahuel ica quicualancamacac. 
<span class="verse" id="K223_27">27&#160;</span>Huan yeca quiijto TOTECO para quitlahuelcahuas tlali Judá quen quitlahuelcajtoya tlali Israel. Huan quitlahuelcahuas altepetl Jerusalén catli quitlapejpenijtoya huan nopa tiopamitl campa quiijtojtoya para nopona masehualme ma quitlepanitaca. </div>
<div class='s'>Imiquilis Josías </div>
<div class='p'>
<span class="verse" id="K223_28">28&#160;</span>Huan nopa sequinoc tlamantli catli panoc ipan itequi Tlanahuatijquetl Josías huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Tlanahuatiani Ipan Tlali Judá. 
<span class="verse" id="K223_29">29&#160;</span>Ipan nopa tonali quema tequitiyaya Josías, nopa Tlanahuatijquetl Necao catli eliyaya Faraón ipan tlali Egipto yajqui hasta nopa hueyatl Eufrates para quipalehuiti nopa tlanahuatijquetl tlen tlali Asiria. Huan Tlanahuatijquetl Josías yajqui ininhuaya isoldados para quinhuilanati, pero Tlanahuatijquetl Necao quimicti Josías quema monamijque ipan Meguido. 
<span class="verse" id="K223_30">30&#160;</span>Huan itequipanojcahua Josías quitlalijque itlacayo ipan se tlahuilanca carro huan quihuicaque tlen Meguido hasta altepetl Jerusalén. Huan quitlaltojque campa quicualtlalijtoyaj para ya. Huajca nopa masehualme quitzonaltijque ica aceite Joacaz, icone Josías, huan quichijque tlanahuatijquetl. </div>
<div class='s'>Joacaz tlanahuati eyi metztli ipan Judá </div>
<div class='p'>
<span class="verse" id="K223_31">31&#160;</span>Huan Tlanahuatijquetl Joacaz quipiyayaya 23 xihuitl quema pejqui tlanahuatía ipan altepetl Jerusalén huan tlanahuati eyi metztli. Inana itoca eliyaya Hamutal huan inana eliyaya iichpoca Jeremías catli ejqui altepetl Libna. 
<span class="verse" id="K223_32">32&#160;</span>Pero Tlanahuatijquetl Joacaz quichijqui catli amo cuali iixpa TOTECO quen ihuejcapan tatahua quichijtoyaj. 
<span class="verse" id="K223_33">33&#160;</span>Huan Tlanahuatijquetl Necao, catli eliyaya Faraón ipan tlali Egipto, quitzajqui Joacaz ipan altepetl Ribla ipan tlali Hamat para ayacmo huelis tlanahuatis ipan Jerusalén. Nojquiya Necao quinfuerzajhui tlali Judá ehuani ma tlaxtlahuaca 33 kilos tlen plata huan 33 kilos tlen oro quen impuesto. 
<span class="verse" id="K223_34">34&#160;</span>Huan nopa Faraón Necao quitlali Eliaquim, seyoc icone Josías, para elis tlanahuatijquetl. Pero Necao quitocaxpatlac Eliaquim huan quitocaxti Joacim. Huan Joacaz catli Necao quipixtoya tzactoc, quihuicac hasta tlali Egipto huan nopona mijqui. 
<span class="verse" id="K223_35">35&#160;</span>Huan Joacim quintlajtlani nopa masehualme ipan Judá ma tlaxtlahuaca impuestos quen imiyaca nopa ricojyotl catli sesen quipiyayaya. Teipa quimacac nopa plata huan oro Faraón Necao huan quej nopa huelqui quitlaxtlahui nopa impuesto catli quintlajtlanijtoya. </div>
<div class='s'>Joacim tlanahuati ipan tlali Judá </div>
<div class='p'>
<span class="verse" id="K223_36">36&#160;</span>Huan Tlanahuatijquetl Joacim quipiyayaya 25 xihuitl quema pejqui tlanahuatía huan tlanahuati ipan altepetl Jerusalén 11 xihuitl. Huan inana itoca eliyaya Zebuda huan yaya eliyaya iichpoca Pedaías catli ejqui ipan altepetl Ruma. 
<span class="verse" id="K223_37">37&#160;</span>Pero Joacim quichijqui catli amo cuali iixpa TOTECO senquistoc quen ihuejcapan tatahua quichijtoyaj.  </div>
<div class='psalmlabel' id='K224_0'> 24</div>
<div class='s'>Joacim monejqui quitlaxtlahuis tomi Nabucodonosor </div>
<div class='p'>
<span class="verse" id="K224_1">1&#160;</span>Ipan nopa tonali quema tlanahuatiyaya Joacim ipan tlali Judá, Tlanahuatijquetl Nabucodonosor tlen tlali Babilonia hualajqui ica isoldados huan calajque ipan tlali Judá. Huan Joacim motemacac ica ya. Huajca elqui itequipanojca huan quichijqui nochi catli quinahuati para eyi xihuitl. Pero teipa Tlanahuatijquetl Joacim moyolajcomanqui ica Nabucodonosor para tlali Judá ma ayacmo elis imaco. 
<span class="verse" id="K224_2">2&#160;</span>Pero TOTECO quintitlanqui ipan tlali Judá miyaqui soldados catli caldeos, sirios, moabitame huan amonitame para tlachtequise huan para quisosolose tlali Judá quen tlayolmelajqui ica itlajtol pannextijcahua [24:2 Isaías, Miqueas, Habacuc huan Jeremías tlayolmelajtoyaj para panos ni tlamantli.] para panos. 
<span class="verse" id="K224_3">3&#160;</span>Melahuac nochi ya ni ipantic tlali Judá pampa TOTECO tlanahuatijtoya para quej ni ma pano, pampa quinequiyaya quitlahuelcahuas tlali Judá por itlajtlacolhua Tlanahuatijquetl Manasés. 
<span class="verse" id="K224_4">4&#160;</span>Pampa Manasés quinmicti miyaqui masehualme catli amo tleno quichijtoyaj huan elqui quen quitemiti altepetl Jerusalén ica estli iixpa TOTECO. Huan yeca TOTECO ayacmo quinejqui quintlapojpolhuis Judá ehuani. </div>
<div class='s'>Imiquilis Joacim </div>
<div class='p'>
<span class="verse" id="K224_5">5&#160;</span>Nopa sequinoc tlamantli catli panoc ipan itequi Tlanahuatijquetl Joacim huan nochi catli quichijqui eltoc ijcuilijtoc ipan nopa amatlapohuali catli itoca Catli Quichijque Nopa Tlanahuatiani Ipan Tlali Judá. 
<span class="verse" id="K224_6">6&#160;</span>Huan quema mijqui Joacim, pejqui tlanahuatía icone catli itoca eliyaya Joaquín. 
<span class="verse" id="K224_7">7&#160;</span>Huan teipa ayacmo quema mocuepqui nopa tlanahuatijquetl tlen tlali Egipto ipan tlali Judá. Pampa ama nopa Tlanahuatijquetl tlen tlali Babilonia moaxcatijtoya nopa tlali tlen nopa atlajtli tlen tlali Egipto hasta nopa hueyatl catli itoca Eufrates. </div>
<div class='s'>Joaquín tlanahuati ipan tlali Judá </div>
<div class='p'>
<span class="verse" id="K224_8">8&#160;</span>Huan Tlanahuatijquetl Joaquín quipiyayaya 18 xihuitl quema pejqui tlanahuatía huan tlanahuati ipan altepetl Jerusalén eyi metztli. Inana itoca eliyaya Nehusta huan yaya elqui iichpoca Elnatán catli ejqui ipan Jerusalén. 
<span class="verse" id="K224_9">9&#160;</span>Huan Joaquín quichijqui catli amo cuali iixpa TOTECO quen quichijtoya itata. </div>
<div class='p'>
<span class="verse" id="K224_10">10&#160;</span>Ipan itequi Tlanahuatijquetl Joaquín tlen tlali Judá, isoldados Tlanahuatijquetl Nabucodonosor tlen tlali Babilonia ajsicoj huan quiyahualojque altepetl Jerusalén huan pejque quihuilanaj. 
<span class="verse" id="K224_11">11&#160;</span>Quema quihuilanayayaj nopa altepetl, ajsitihuetzico Tlanahuatijquetl Nabucodonosor. 
<span class="verse" id="K224_12">12&#160;</span>Huajca Tlanahuatijquetl Joaquín ipan Jerusalén quisqui ipan altepetl ihuaya inana, itequipanojcahua, huan nochi itlapalehuijcahua para quinamiquise nopa tlanahuatijquetl tlen tlali Babilonia huan motemacase ica ya. Huan Tlanahuatijquetl Nabucodonosor quinitzqui huan quinilpi. Tlanahuatijquetl Nabucodonosor yohuiyaya para chicueyi xihuitl tlanahuatía ipan Babilonia quema quiitzqui Tlanahuatijquetl Joaquín. 
<span class="verse" id="K224_13">13&#160;</span>Huan quen TOTECO quiijtojtoya para mochihuas, Nabucodonosor quiquixti nochi catli yejyectzi huan patiyo ipan itiopa TOTECO huan ipan ichaj tlanahuatijquetl huan quihuicac ipan itlal. Huan nopa huejhueyi tlamantli tlen oro catli huejcajya Salomón, nopa tlanahuatijquetl tlen nochi israelitame, quisencajtoya ipan tiopamitl monejqui quintejtejque para huelque quinhuicaque. 
<span class="verse" id="K224_14">14&#160;</span>Huan Tlanahuatijquetl Nabucodonosor quinhuicac 10 mil masehualme ilpitoque tlen altepetl Jerusalén. Ininhuaya itztoyaj nochi tlayacanani ipan nopa tlali, huan nochi tlayacanca soldados, calchihuani huan teposchihuani. Huajca san mocajque ipan tlali Judá nopa masehualme catli más teicneltzitzi, huan catli amo tleno quimatij quichihuase. </div>
<div class='p'>
<span class="verse" id="K224_15">15&#160;</span>Huajca nopa Tlanahuatijquetl Nabucodonosor quinhuicac ilpitoque Tlanahuatijquetl Joaquín, ihuaya inana, isihuajhua, itlapalehuijcahua huan nopa masehualme catli más tlayacanayayaj ipan nopa tlali Judá hasta itlal catli itoca Babilonia. 
<span class="verse" id="K224_16">16&#160;</span>Ica nochi quinhuicac 7 mil soldados catli más yajatij huan mil calchihuani huan teposchihuani catli más quimatque, huan nochi masehualme catli más tetique para yase ipan tlahuilancayotl. 
<span class="verse" id="K224_17">17&#160;</span>Teipa Tlanahuatijquetl Nabucodonosor tlen tlali Babilonia quitequimacac Matanías para elis tlanahuatijquetl ipan tlali Judá huan quitocaxpatlac huan quitocaxti Sedequías. Tlanahuatijquetl Matanías o Sedequías elqui itío Tlanahuatijquetl Joaquín catli Nabucodonosor quihuicac ihuaya ilpitoc ipan Babilonia. </div>
<div class='s'>Sedequías tlanahuati ipan tlali Judá </div>
<div class='p'>
<span class="verse" id="K224_18">18&#160;</span>Sedequías quipiyayaya 21 xihuitl quema pejqui tlanahuatía, huan tlanahuati ipan altepetl Jerusalén 11 xihuitl. Inana itoca eliyaya Hamutal huan yaya eliyaya iichpoca nopa Jeremías catli ejqui altepetl Libna. 
<span class="verse" id="K224_19">19&#160;</span>Pero Tlanahuatijquetl Sedequías quichijqui catli amo cuali iixpa TOTECO quen quichijtoya ihueyi tata, Joacim. 
<span class="verse" id="K224_20">20&#160;</span>Huajca ica ni tlamantli fiero catli quichijtoya, cualanqui TOTECO ica altepetl Jerusalén huan tlali Judá ehuani huan quiijto quintlahuelcahuas huan ya nopa quichijqui. </div>
<div class='p'>Teipa Tlanahuatijquetl Sedequías mosisini ica nopa Tlanahuatijquetl Nabucodonosor tlen tlali Babilonia para ayacmo quitequipanos.  </div>
<div class='psalmlabel' id='K225_0'> 25</div>
<div class='s'>Huetzqui Jerusalén imaco Nabucodonosor </div>
<div class='p'>
<span class="verse" id="K225_1">1&#160;</span>Huajca ipan 10 itequi nopa metztli majtlactli ipan toisraelita calendario [25:1 Ipan 15 itequi enero ipan tocalendario tlen ama.], quema Tlanahuatijquetl Sedequías yohuiyaya para chicnahui xihuitl ipan itequi, Tlanahuatijquetl Nabucodonosor tlen Babilonia hualajqui ica nochi isoldados para quihuilanas altepetl Jerusalén. Huan quiyahualojque nopa altepetl huan pejque quitemaj tlali iixmelac nopa tepamitl para quisencahuase se tlaixtlejcolis para huelis panose itzonatipa nopa huejcapantic tepamitl catli quiyahualojtoya nopa altepetl. 
<span class="verse" id="K225_2">2&#160;</span>Huan nopona mocajque isoldados quiyahualojtoyaj itepa nopa altepetl hasta quema Tlanahuatijquetl Sedequías yohuiyaya para 11 xihuitl tlanahuatis huan amo quincahuayayaj catli tzactoyaj nopona ma quicalaquica tlacualistli. 
<span class="verse" id="K225_3">3&#160;</span>Huan ipan 9 itequi nopa nahui metztli ipan toisraelita calendario [25:3 Ipan 14 itequi agosto ipan tocalendario tlen ama.], nochi masehualme ya apismiquiyayaj ipan nopa altepetl pampa ya tlantoya nochi tlacualistli. 
<span class="verse" id="K225_4">4&#160;</span>Huajca nopa Jerusalén ehuani quicoyonijque nopa tepamitl huan masque nopa soldados quiyahualojtoyaj nopa altepetl, nopa tlanahuatijquetl tlen Jerusalén huan nochi isoldados cholojque tlen nopa altepetl ica tlayohua para amo apismiquise. Huan quisque ipan nopa puerta catli eltoya tlatlajco nopa ome tepamitl iica ixochimil nopa tlanahuatijquetl, huan cholojtejque. Huan quiixcotonque nopa mila huan yajque ipan ojtli para nopa hueyatl Jordán. 
<span class="verse" id="K225_5">5&#160;</span>Pero nopa soldados tlen Babilonia quintoquilijque huan quiajsito Tlanahuatijquetl Sedequías ipan nopa tlamayamitl tlen Jericó. Huan nochi isoldados ya quitlahuelcajtoyaj huan mosemantoyaj campa hueli. 
<span class="verse" id="K225_6">6&#160;</span>Huan nopa Babilonia soldados quiitzquijque Sedequías huan quihuicaque campa itztoya Tlanahuatijquetl Nabucodonosor tlen Babilonia ipan altepetl Ribla. Nopona Nabucodonosor quinpohuili tlaque tlatzacuiltili quiselisquía Sedequías. 
<span class="verse" id="K225_7">7&#160;</span>Huan nopa Tlanahuatijquetl Nabucodonosor tlanahuati ma quinmictica nochi iconehua Sedequías iixpa para Sedequías ma quiitas. Huan teipa quiijto ma quiquixtilica iixteyolhua Sedequías huan ma quiilpica ica tepos cadena para ma nejnemis hasta tlali Babilonia. </div>
<div class='s'>Quisosolojque itiopa TOTECO </div>
<div class='p'>
<span class="verse" id="K225_8">8&#160;</span>Ipan 7 itequi nopa macuili metztli ipan toisraelita calendario [25:8 Ipan 14 itequi agosto ipan tocalendario tlen ama.], quema Tlanahuatijquetl Nabucodonosor yohuiyaya para 19 xihuitl tlanahuatis, ajsico Nabuzaradán ipan altepetl Jerusalén. Yaya eliyaya itemach catli más hueyi nopa tlanahuatijquetl tlen Babilonia huan itlayacanca soldado. 
<span class="verse" id="K225_9">9&#160;</span>Huan yaya quitlati ihueyi tiopa TOTECO huan icaltlanahuatil nopa tlanahuatijquetl huan nochi calme catli oncayaya nopona. Nochi catli cuali quitlati. 
<span class="verse" id="K225_10">10&#160;</span>Huan nopa hueyi tlayacanquetl Nabuzaradán quinyacanqui nochi soldados tlen Babilonia para quitlahuisojque nopa tepamitl catli ica moyahualojtoya altepetl Jerusalén. 
<span class="verse" id="K225_11">11&#160;</span>Teipa Nabuzaradán itemach nopa tlanahuatijquetl quinhuicac ilpitoque nochi masehualme catli noja mocajtoyaj ipan altepetl, ihuaya nochi sequinoc masehualme huan soldados catli ya motemacatoyaj para quitequipanose nopa tlanahuatijquetl tlen Babilonia. 
<span class="verse" id="K225_12">12&#160;</span>Pero nopa tequitiquetl, Nabuzaradán, quincahuili sequin catli tlahuel teicneltzitzi ma mocahuaca ipan tlali Judá para ma tequitica ipan nopa mili huan xocomeca mili ipan nopa tlali. </div>
<div class='p'>
<span class="verse" id="K225_13">13&#160;</span>Huan nopa Babilonia ehuani quinpostejque nopa huejhueyi tlaquetzalme tlen bronce catli eltoya ipan ichaj TOTECO, ihuaya nopa carretillas ica yantas tlen bronce. Nojquiya quipostejque nopa hueyi paila catli itoca “hueyi atl” catli quichijtoyaj ica bronce. Huan nochi bronce quihuicaque para tlali Babilonia. 
<span class="verse" id="K225_14">14&#160;</span>Huan nojquiya quihuicaque nopa tepostli catli ipan quitemaj cuanextli, huan nopa palas, huan nopa hueyi tepos cucharas catli ica quisehuiyayaj tlahuili, huan trastes huan nochi sequinoc tlamantli tlen bronce catli quitequihuiyayaj quema quimacayayaj tlacajcahualistli TOTECO. 
<span class="verse" id="K225_15">15&#160;</span>Huan nojquiya nopa tlayacanquetl tlen soldados quihuicac nochi tepostli para tlicoli huan copali catli quichijtoyaj ica oro o ica plata. </div>
<div class='p'>
<span class="verse" id="K225_16">16&#160;</span>Nopa ome tlaquetzalme, huan hueyi paila catli itoca nopa Hueyi Atl, huan nopa carretillas ica yantas para quihualicase atl, amo huelque quintamachihuase inietica pampa tlahuel pano etic. Nochi ni tlamantli Tlanahuatijquetl Salomón quisencajtoya para ichaj TOTECO. 
<span class="verse" id="K225_17">17&#160;</span>Ihuejcapanca sesen nopa tlaquetzali eliyaya pano chicueyi metros. Huan quipiyayaya iyejyejca catli nojquiya elqui senquistoc bronce. Huan iyejyejca catli quitepachoyaya huejcapa yahualtic nopa tlaquetzali panoyaya ome metros ihuejcapanca. Huan ipan iyejyejca quipixqui granadas catli quichijchijtoya tlen bronce huan nojquiya quej nopa elqui ipan nopa seyoc tlaquetzali. </div>
<div class='s'>Itlanahuatilis Seraías </div>
<div class='p'>
<span class="verse" id="K225_18">18&#160;</span>Huan nopa tlayacanquetl tlen isoldados Nabucodonosor nojquiya quihuicac nopa hueyi totajtzi Seraías, huan nopa teipa totajtzi catli itoca Sofonías, huan nopa eyi tlacame catli más huejhueyi catli quimocuitlahuijque ipuerta nopa tiopamitl. 
<span class="verse" id="K225_19">19&#160;</span>Huan tlen nopa masehualme catli noja motlatiyayaj ipan altepetl, quinpanti se tlayacanquetl tlen soldados, huan macuilti masehualme catli quiconsejomacatoyaj nopa tlanahuatijquetl. Nojquiya quipanti nopa tlayacanca tlajcuilojquetl tlen soldados catli quinijcuilo nochi tlacame quema mochijque soldados ipan nopa tlali huan ininhuaya quinpanti seyoc 60 masehualme. 
<span class="verse" id="K225_20">20&#160;</span>Nabuzaradán, nopa tlayacanquetl tlen soldados, quinhuicac nochi ipan altepetl Ribla ipan tlali Hamat campa itztoya Tlanahuatijquetl Nabucodonosor tlen tlali Babilonia. 
<span class="verse" id="K225_21">21&#160;</span>Huan yaya quintlamicoco hasta quinmicti nopona ipan Ribla tlen tlali Hamat. Quej nopa elqui quema quinquixtijque Judá ehuani tlen inintlal huan quinhuicaque ilpitoque para Babilonia. </div>
<div class='s'>Miyaqui israelitame cholojtejque hasta Egipto </div>
<div class='p'>
<span class="verse" id="K225_22">22&#160;</span>Huan Nabucodonosor nopa tlanahuatijquetl tlen Babilonia quitlali Gedalías catli eliyaya icone Ahicam huan iixhui Safán para ma eli iningobernador nopa quentzi masehualme catli quincajqui ipan tlali Judá. 
<span class="verse" id="K225_23">23&#160;</span>Huan quema nopa tlayacanani huan ininsoldados catli mosemantoyaj huan motlatijtoyaj campa hueli ipan tlali Judá quicajque para Gedalías itztoya gobernador, yajque ipan altepetl Mizpa para ihuaya camanaltise. Nojquiya itztoyaj ininhuaya Ismael, icone Netanías; Johanán, icone Carea; Seraías, icone Tanhumet catli ejqui Netofa; huan Jaazanías, icone se tlacatl catli ejqui ipan Maaca. Huan ininhuaya itztoyaj miyac ininsoldados. 
<span class="verse" id="K225_24">24&#160;</span>Huajca nopa Gedalías tlatestigojquetzqui huan quinilhui sintla motemacasquíaj ica nopa Babilonia ehuani huan quichihuasquíaj nochi catli quinilhuisquíaj, huajca nochi elisquía cuali huan quincahuilisquíaj ma mocahuaca ipan inintlal. </div>
<div class='s'>Quimictijque Gedalías </div>
<div class='p'>
<span class="verse" id="K225_25">25&#160;</span>Pero ipan metztli chicome ipan toisraelita calendario [25:25 Ipan octubre o noviembre ipan tocalendario tlen ama.], yajqui altepetl Mizpa nopa tlacatl catli itoca Ismael, catli icone Netanías huan iixhui Elisama, huan catli eliyaya se ininteiximatca nopa tlanahuatiani catli achtihuiya itztoyaj. Huan Ismael quinhuicac ihuaya majtlactli ihuampoyohua huan quimictijque gobernador Gedalías huan nochi tlacame catli itztoyaj ihuaya masque tlali Judá ehuani o tlali Babilonia ehuani. </div>
<div class='p'>
<span class="verse" id="K225_26">26&#160;</span>Huajca cholojtejque nochi nopa tlali Judá ehuani catli noja mocajque, masque catli más teicneltzitzi o catli más huejhueyi. Huan no cholojtejque nopa tlayacanani tlen soldados catli mocajque. Huan nochi yajque ipan tlali Egipto pampa tlahuel quinimacasiyayaj nopa Babilonia ehuani. </div>
<div class='s'>Quicahuili Joaquín ma itzto majcajtoc ipan tlali Babilonia </div>
<div class='p'>
<span class="verse" id="K225_27">27&#160;</span>Huan quema Tlanahuatijquetl Joaquín yohuiyaya para 37 xihuitl para quihuicatoyaj hasta tlali Babilonia, pejqui tequiti ipan Babilonia se yancuic tlanahuatijquetl itoca Evil Merodac. Huan yaya quitlasojtlac Tlanahuatijquetl Joaquín huan quiquixti ipan tlatzactli huan quicajqui majcajtoc ipan 27 itequi nopa metztli majtlactli huan ome ipan toisraelita calendario [25:27 Ipan 2 itequi abril ipan tocalendario tlen ama.]. 
<span class="verse" id="K225_28">28&#160;</span>Huan quicamanalhui ica yejyectzi, huan quicahuili ma mosehuis campa quipiyayaya más tlatlepanitacayotl que ne sequinoc tlanahuatiani catli quintlantoyaj huan quinhuicatoyaj tlali Babilonia. 
<span class="verse" id="K225_29">29&#160;</span>Huan quimacac iyoyo catli yancuic quen ipatlaca catli quitequihuiyaya ipan tlatzactli. Huan quicahuili ma tlacua ihuaya mojmostla para nochi inemilis. 
<span class="verse" id="K225_30">30&#160;</span>Nojquiya nopa tlanahuatijquetl quimacayaya tlacualistli huan catli monequi para mopanoltis hasta mijqui.</div><div class="footnote">
<hr />
</div>
</div></body></html>
