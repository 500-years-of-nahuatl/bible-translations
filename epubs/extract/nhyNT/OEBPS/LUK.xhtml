<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhy" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol totajtzin Dios = El Nuevo Testamento San Lucas 1</title>
</head>
<body dir='ltr'>
<ul class='tnav'>
<li><a href='index.xhtml'>San Lucas</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt'>SAN LUCAS OKIJKUILOJ YIN KUALE TLAJTOLE DE JESUCRISTO  </div>
<div class='psalmlabel' id='LK1_0'> 1</div>
<div class='s'>Lucas okitlajkuililij in Teófilo de tlan Jesús okichij ixko yin tlaltikpak </div>
<div class='p'>

<span class="verse" id="LK1_1">1&#160;</span>Nokni Teófilo, miekej tlakaj yokijkuilojkej nochi tlan otlapanok de tlan Jesucristo okichij de tlan tejwan kuale tikmatij. 
<span class="verse" id="LK1_2">2&#160;</span>In Señor imomachtijkawan okitakej ika inmixtololowan tlan otlapanok desde ijkuak opéj nemij iwan toSeñor Jesús, iwan noijki otetlapowijkej de itlajtol in toTajtzin Dios. 
<span class="verse" id="LK1_3">3&#160;</span>Nej noijki kuale onimomachtij ika kuidado nochi yin tlamantle tlan otlapanok, iwan noijki tlan otlapanok desde ijkuak ayamo owalaya in toSeñor Jesucristo ixko yin tlaltikpak. Por yonik, tejwatzin Teófilo, nikita kuale nimitztlajkuililis de yin tlan otlapanok iwan nochi yolik nimitzmakatias kuenta, 
<span class="verse" id="LK1_4">4&#160;</span>para okachi xikyekmati tlan melawak de tlan yomitzmachtijkej. </div>
<div class='s'>Se ángel okijtoj tlakatis in Juan Tlakuateekij </div>
<div class='p'>
<span class="verse" id="LK1_5">5&#160;</span>Nijkuak Herodes oyeka rey de Judea, itech yon tiempo oyeka se tiopixke itoka Zacarías, katlej oyeka tewan de se grupo de tiopixkej de Abías. Isiwa in Zacarías oyeka itoka Elisabet, katlej noijki walajtok nelwatl de Aarón. Yon Aarón yen katlej yakinika oyáj tiopixke. 
<span class="verse" id="LK1_6">6&#160;</span>Zacarías iwan isiwa Elisabet oyekaj yolchipawakej inawak Dios, iwan okichiwayaj nochi tlan kijta itlanawatil in Señor, asta mach okipiayaj de tlanon ika se kinmistlakawis. 
<span class="verse" id="LK1_7">7&#160;</span>Pero mach okipiayaj inkone, porke Elisabet mach owelia okinpiaya, iwan san ken omen yoyekaj tetajtzitzintin. </div>
<div class='p'>
<span class="verse" id="LK1_8">8&#160;</span>Se tonale, nijkuak Zacarías otekipanojtoka kej tiopixke ijtik in weyi tiopan, nijkuak okitokaroj in grupo de Abías de tekipanos, 
<span class="verse" id="LK1_9">9&#160;</span>iwan komo okipiayaj kostumbre, motlanij para aber akin kitokaros kichichinos in kopale, ijkuakón yen Zacarías otlatlanke iwan yej okitokaroj kalakis tlapopochwis ijtik in weyi tiopan de toSeñor. 
<span class="verse" id="LK1_10">10&#160;</span>Mientras Zacarías otlapopochwijtoka tlijtik, nochtin in tlakaj omotiotzajtzilijtokaj kalan de yen weyi tiopan. 
<span class="verse" id="LK1_11">11&#160;</span>Ijkuakón se iángel in Señor okimonextilij in Zacarías. Yon ángel omoketoka ik yekmaitl de yen artal kan kichichinoaj in kopale. 
<span class="verse" id="LK1_12">12&#160;</span>Zacarías sa otlajtlachixke (omomajmawtij) iwan omomajmawtij nijkuak okitak in ángel. 
<span class="verse" id="LK1_13">13&#160;</span>Pero in ángel okilwij: </div>
<div class='p'>―Zacarías, amo ximomawti, porke Dios yokikakke motiotzajtzilis, iwan mosiwa Elisabet kipias se ikone, katlej tiktokayotis Juan. 
<span class="verse" id="LK1_14">14&#160;</span>Sa tekitl tikpias pakilistle, iwan noijki miekej pakiskej nijkuak yej tlakatis. 
<span class="verse" id="LK1_15">15&#160;</span>Porke yej weyikistos inawak Dios. Mach konis vino iwan nion mach konis itlaj oksé katlej teiwintij, iwan tentos de Espíritu Santo desde antes de tlakatis. 
<span class="verse" id="LK1_16">16&#160;</span>Yej kichiwas miekej tlakaj de Israel ma moyolkuepakan inawak in Señor katlej yejwan inDios. 
<span class="verse" id="LK1_17">17&#160;</span>Yej achtoj kinyektlalilis inyolo in tlakaj para ma kiresibirokan in toSeñor katlej satepan witz. Kipias iyolo iwan kipias poder ken Elías okipixke. Kichiwas ma moyekwikakan in tetajmej inwan inpilwan, iwan katlej mach kitlakitaj Dios ma kipiakan tlalnamikilistle, ijkón ken kipiaj katlej kualtin tlakaj. Para ijkón kinyekketzas in tlakaj para weliskej kiresibiroskej in Señor. </div>
<div class='p'>
<span class="verse" id="LK1_18">18&#160;</span>Zacarías okitlajtlanij in ángel: </div>
<div class='p'>―¿Kenik nikmatis kox melawak? Porke nej iwan nosiwa ya titetajtzitzintin. </div>
<div class='p'>
<span class="verse" id="LK1_19">19&#160;</span>In ángel okinankilij: </div>
<div class='p'>―Nej niGabriel, niktekipanoa in toTajtzin Dios. Yej onechwaltitlanke para ma nimitzilwiki yin kuale tlajtole. 
<span class="verse" id="LK1_20">20&#160;</span>Pero axan, komo mach otikneltokak tlan onimitzilwij, axan tinontis iwan mach ok welis titlajtos asta ijkuak tlakatis in mokone. Iwan nochi yin tlan nimitzilwijtok ijkón mochiwas nijkuak ajsis tonale. </div>
<div class='p'>
<span class="verse" id="LK1_21">21&#160;</span>Ijkuakón in tlakaj oyekaj kalan okichixtokaj in Zacarías, iwan otlanemilijtokaj de tlanik wejkajtok iwan mach walkisa totoka de ijtik in weyi tiopan. 
<span class="verse" id="LK1_22">22&#160;</span>Nijkuak in Zacarías okiske, mach ok owelik okintlapowij. Ijkuakón okimomakakej kuenta nik in Dios okititij itlaj tlamantle kej yeskia se teemiktle ijtik in weyi tiopan. Zacarías okintlapowiaya sa ika señas, porke onontik. </div>
<div class='p'>
<span class="verse" id="LK1_23">23&#160;</span>Nijkuak otlankej in tonaltin de otekipanoj in Zacarías itech in weyi tiopan, oyáj para ichan. 
<span class="verse" id="LK1_24">24&#160;</span>Satepan de yon, Elisabet omokonetij, iwan mach okiske de ichan kej makuile metztle, okijtoj: 
<span class="verse" id="LK1_25">25&#160;</span>“Axan in Señor onechchiwilij tlan kuale ika itlasojtlalis, para mach ok ma nechpinawikan por amo niweli nikinpia nokonewan.” </div>
<div class='s'>Se ángel okijtoj tlakatis in Jesús </div>
<div class='p'>
<span class="verse" id="LK1_26">26&#160;</span>Nijkuak Elisabet yokipiaya chikuasen metztle de omokonetij, Dios okualtitlanke iángel Gabriel itech se pueblo de estado de Galilea itoka Nazaret, 
<span class="verse" id="LK1_27">27&#160;</span>kan ochantia se ichpochtle itoka María. Yon María yokatka para monamiktis iwan se tlakatl itoka José, katlej walajtok nelwatl de yen rey David. 
<span class="verse" id="LK1_28">28&#160;</span>In ángel okalakke kan okatka in María iwan okilwij: </div>
<div class='p'>―Xipaki tejwatzin María. Dios sa tekitl tikpaktia. In Señor mowan kajki iwan Dios omitzpejpenke de nochtin siwamej. </div>
<div class='p'>
<span class="verse" id="LK1_29">29&#160;</span>Pero nijkuak okitak in ángel, sa otlajtlachixke (omomajmawtij) iwan mach ok okimatke tlan kijtos, iwan okimolwij tlan kijtosneki yon tlan kijta in ángel. 
<span class="verse" id="LK1_30">30&#160;</span>Ijkuakón in ángel okilwij: </div>
<div class='p'>―María, amo ximomawti, porke Dios tikpaktia. 
<span class="verse" id="LK1_31">31&#160;</span>Axan tikpias mokone, iwan tiktlakatilis se chokotzin, iwan tiktokayotis Jesús. 
<span class="verse" id="LK1_32">32&#160;</span>Yej sa tekitl weyikistos (weyititos), iwan kinotzaskej iKone in Dios weyikistok, iwan toSeñor Dios kitlalis ma yeto Rey para ma tlanawati ijkón ken otlanawatij in ya wejkawitl iweyitaj David, 
<span class="verse" id="LK1_33">33&#160;</span>Yej nochipa yetos tekiwaj itech país de Israel, iwan itekiwajkayo mach keman tlamis. </div>
<div class='p'>
<span class="verse" id="LK1_34">34&#160;</span>Tonses María okitlajtlanij in ángel: </div>
<div class='p'>―¿Kenik ma nikpia nokone iwan mach nikpia nookich? </div>
<div class='p'>
<span class="verse" id="LK1_35">35&#160;</span>In ángel okinankilij: </div>
<div class='p'>―In Espíritu Santo witz mopan, iwan ipoder in Dios weyikistok (weyititok) mitzkemis kej mixtle. Por yonik, in konetl tlakatis yolchipawak iwan kinotzaskej iKone in Dios. 
<span class="verse" id="LK1_36">36&#160;</span>Moprima Elisabet noijki kipias se iKone maski ya tenantzin, katlej miekej okijtoayaj mach weli kinpia ikonewan, pero axan ya kipia chikuasen metztle de omokonetij. 
<span class="verse" id="LK1_37">37&#160;</span>Dios nochi weli kichiwa. </div>
<div class='p'>
<span class="verse" id="LK1_38">38&#160;</span>Tonses in María okijtoj: </div>
<div class='p'>―Nej niitekipanoj in Señor. Ma kichiwa nowan ijkón ken yotikijtoj. </div>
<div class='p'>Ijkuakón in ángel owalpoliwik. </div>
<div class='s'>María okitlajpaloto in Elisabet </div>
<div class='p'>
<span class="verse" id="LK1_39">39&#160;</span>Itech yonmej tonaltin María oyáj totoka itech se pueblo katlej oyeka ik tepeyoj de Judea. 
<span class="verse" id="LK1_40">40&#160;</span>Nijkuak oajsito itech yon pueblo, okalakke ichan Zacarías iwan okitlajpaloj in Elisabet. 
<span class="verse" id="LK1_41">41&#160;</span>Iwan nijkuak Elisabet okikakke okitlajpaloj in María, in konetl omolinij itlalaxko in Elisabet, iwan otenke de Espíritu Santo. 
<span class="verse" id="LK1_42">42&#160;</span>Iwan okijtoj chikawak: </div>
<div class='p'>―Dios omitztiochij okachi ke nochtin in siwamej, iwan okitiochij mokone katlej tikpixtok motlalaxko. 
<span class="verse" id="LK1_43">43&#160;</span>¿Akin nej, komo para ma wiki ma nechtlajpaloki imaman in noSeñor? 
<span class="verse" id="LK1_44">44&#160;</span>Porke san niman nijkuak onikakke otinechtlajpaloj, nokone omolinij noijtik ika pakilistle. 
<span class="verse" id="LK1_45">45&#160;</span>Xipaki, porke otikneltokak, porke mochiwas nochi tlan toSeñor omitzilwij. </div>
<div class='p'>
<span class="verse" id="LK1_46">46&#160;</span>Ijkuakón María okijtoj: </div>
<div class='q'>Noanima kiweyikixtia in Señor, </div>
<div class='q'>
<span class="verse" id="LK1_47">47&#160;</span>iwan noyolo paki inawak Dios noTemakixtij. </div>
<div class='q'>
<span class="verse" id="LK1_48">48&#160;</span>Porke maski nitzikitzin iwan san niitekipanoj, Yej onechelnamikke, </div>
<div class='q'>iwan desde axan nochtin in tlaltikpaktlakaj kijtoskej nik in Dios onechtiochij sa tekitl. </div>
<div class='q'>
<span class="verse" id="LK1_49">49&#160;</span>Porke Dios katlej yolchipawak iwan katlej kipia nochi poder notech okinchij wejweyin tlamantin. </div>
<div class='q'>
<span class="verse" id="LK1_50">50&#160;</span>Nochipa kinmiknomatis nochtin akinmej kitlakitaskej. </div>
<div class='q'>
<span class="verse" id="LK1_51">51&#160;</span>Kinchiwa wejweyin tlamantin ika ipoder. </div>
<div class='q'>Okinkaj se lado katlej moweyinekij. </div>
<div class='q'>
<span class="verse" id="LK1_52">52&#160;</span>In tekiwajkej okinkixtij de itech intlanawatijkayo, </div>
<div class='q'>iwan okinmakak weyikixtilistle katlej moiknomatij. </div>
<div class='q'>
<span class="verse" id="LK1_53">53&#160;</span>Katlej otiojsiwiaj okinmakak nochi tlan kuale, </div>
<div class='q'>iwan katlej kimopialiaj mach itlaj okinmakak. </div>
<div class='q'>
<span class="verse" id="LK1_54">54&#160;</span>Okipalewij in país de Israel katlej itekipanoj, </div>
<div class='q'>mach okelkaj de kinmiknomatis, </div>
<div class='q'>
<span class="verse" id="LK1_55">55&#160;</span>okichij ijkón ken okinmilwijka in ya wejkawitl toweyitajwan, </div>
<div class='q'>ijkón ken tlan okilwijka in Abraham iwan nochtin ipilwan, nik kintlasojtlas nochipa. </div>
<div class='p'>
<span class="verse" id="LK1_56">56&#160;</span>María omokaj iwan Elisabet kej eyi metztle, iwan satepan omokuepke para ichan. </div>
<div class='s'>Otlakatke in Juan Tlakuateekij </div>
<div class='p'>
<span class="verse" id="LK1_57">57&#160;</span>Nijkuak oajsik tonale para kitlakatilis ikone in Elisabet, okitlakatilij se chokotzin. 
<span class="verse" id="LK1_58">58&#160;</span>Nijkuak ibesinoswan iwan iparienteswan okimatkej kenik in Señor okiknomatke iwan okichij tlan kuale, ijkuakón oyajkej okitlajpalotoj iwan opakej iwan Elisabet. 
<span class="verse" id="LK1_59">59&#160;</span>Owalchikometik oyajkej okisirkunsidarotoj in chokotzin, iwan okinekiaj kitokayotianij Zacarías ijkón ken itoka in tetaj. 
<span class="verse" id="LK1_60">60&#160;</span>Pero in tenan okijtoj: </div>
<div class='p'>―Amo. Moneki tiktokayotiskej Juan. </div>
<div class='p'>
<span class="verse" id="LK1_61">61&#160;</span>Iwan okilwijkej: </div>
<div class='p'>―¿Tlanik? Mach akaj ijkón itoka itech mofamilia. </div>
<div class='p'>
<span class="verse" id="LK1_62">62&#160;</span>Ijkuakón okitlajtlanijkej ika señas in tetaj, para kimatiskej kenamij kineki kitokayotis ichokotzin. 
<span class="verse" id="LK1_63">63&#160;</span>In tetaj okitlajtlanke se amatl para itech kijkuilos, iwan ijkín okijkuiloj: “Yetos itoka Juan.” Iwan nochtin sa otlajtlachixkej (omomajmawtijkej). 
<span class="verse" id="LK1_64">64&#160;</span>Iwan san niman ijkuakón Zacarías oksemi owelik otlajtoj, iwan opéj kiweyikixtia in toTajtzin Dios. 
<span class="verse" id="LK1_65">65&#160;</span>Nochtin ibesinoswan sa otlajtlachixkej. Iwan oxoyawik (oxitinki) in tlajtole de tlan otlamochij itech nochi in yon región tepeyoj de Judea. 
<span class="verse" id="LK1_66">66&#160;</span>Nochtin akinmej okikakiaj, okiyejyekoayaj iwan omotlajtlaniayaj se iwan oksé: </div>
<div class='p'>―¿Tlan itekiw yetos in yon chokotzin? </div>
<div class='p'>Ijkón okijtoayaj porke ya nele melawak in Señor okimakak ipoder in yon chokotzin. </div>
<div class='s'>Itlakuikalis in Zacarías </div>
<div class='p'>
<span class="verse" id="LK1_67">67&#160;</span>Zacarías, ipapan Juan, otenke de Espíritu Santo iwan okijtoj tlan Dios okimakak ma kijto. Ijkín okijtoj: </div>
<div class='q'>
<span class="verse" id="LK1_68">68&#160;</span>Ma tikweyikixtikan in Señor, Dios de Israel, </div>
<div class='q'>porke owalaj otechpalewiko, tejwan katlej tikatej kej ipueblo para techmakixtis. </div>
<div class='q'>
<span class="verse" id="LK1_69">69&#160;</span>Yotechmakak se chikawak toTemakixtij </div>
<div class='q'>katlej walajtok nelwatl de yen rey David katlej itekipanoj. </div>
<div class='q'>
<span class="verse" id="LK1_70">70&#160;</span>Ijkón ken Dios yokijtojka ya wejkawitl itech inten in profetajtin yolchipawakej. </div>
<div class='q'>
<span class="verse" id="LK1_71">71&#160;</span>Nik techmakixtis de inmak tokontraswan iwan de nochtin akinmej techkokoliaj. </div>
<div class='q'>
<span class="verse" id="LK1_72">72&#160;</span>Iwan kipias iteiknotlamachilis towan ijkón ken okinmilwijka in ya wejkawitl toweyitajwan, </div>
<div class='q'>iwan mach kelkawas in akuerdo tlan okijtoj. </div>
<div class='q'>
<span class="verse" id="LK1_73">73&#160;</span>Dios ijkón okilwij in ya wejkawitl toweyitaj Abraham. </div>
<div class='q'>
<span class="verse" id="LK1_74">74&#160;</span>Okilwij nik techmakixtis de inmak tokontraswan, </div>
<div class='q'>para ma tiktekipanokan ika ixchikawalistle. </div>
<div class='q'>
<span class="verse" id="LK1_75">75&#160;</span>Okilwij ma tiekan tiyolchipawakej iwan ma tiekan tikualtin tlakaj inawak Dios asta ijkuak timikiskej. </div>
<div class='q'>
<span class="verse" id="LK1_76">76&#160;</span>Iwan tej, tinokone, mitznotzaskej tiprofeta de Dios weyikistok (weyititok), </div>
<div class='q'>porke tej titlayekanas para tikyektlalijtias iojwi in Señor. </div>
<div class='q'>
<span class="verse" id="LK1_77">77&#160;</span>Para tikinmatiltis in tlakaj de ipueblo kenik momakixtiskej, </div>
<div class='q'>para ijkón Dios kintlapojpolwis de intlajtlakol. </div>
<div class='q'>
<span class="verse" id="LK1_78">78&#160;</span>In toTajtzin Dios kintlapojpolwia porke sa tekitl kipia weyi iteiknotlamachilis. </div>
<div class='q'>Iwan ika iteiknotlamachilis techwaltitlanilis se yankuik tonale. </div>
<div class='q'>
<span class="verse" id="LK1_79">79&#160;</span>Para kinmakas tlanextle katlej nemij ijtik tlatleyualotl iwan katlej nemij ijtik mikilistle, </div>
<div class='q'>iwan para techyekanas ipan ojtle de yolosewilistle. </div>
<div class='p'>
<span class="verse" id="LK1_80">80&#160;</span>In chokotzin Juan omoskaltiaya iwan Dios okichikawaya ipan ianima, iwan ochantito kan tlawaki asta ijkuak oajsik tonale nijkuak okinmotitij in tlakaj de Israel iwan opéj kintlapowia de itlajtol in toTajtzin Dios.  </div>
<div class='psalmlabel' id='LK2_0'> 2</div>
<div class='s'>Nijkuak otlakatke in Jesús </div>
<div class='r'>(Mt. 1:18-25) </div>
<div class='p'>
<span class="verse" id="LK2_1">1&#160;</span>Itech nekatej tonaltin in weyi tlanawatij Augusto César otlanawatij ma majkokui se censo itech nochtin in tlakaj de nochi in tlaltikpak. 
<span class="verse" id="LK2_2">2&#160;</span>Yin yakinika censo omochij nijkuak Cirenio oyeka gobernador de Siria. 
<span class="verse" id="LK2_3">3&#160;</span>Nochtin oyayaj para inpueblo para ompa moijkuiloskej itech censo. 
<span class="verse" id="LK2_4">4&#160;</span>Por yonik, in José okiske de pueblo de Nazaret, de estado de Galilea, iwan oyáj itech estado de Judea, itech pueblo de Belén, kan otlakatke in rey David, porke in José owalajtoka nelwatl de David. 
<span class="verse" id="LK2_5">5&#160;</span>José oyáj ompa Belén san sekan iwan María para moijkuiloskej itech censo. Porke María iwan José yakin omonamiktijkej, iwan María yokipiaya ikone ijtik itlalax. 
<span class="verse" id="LK2_6">6&#160;</span>Iwan nijkuak oyekaj Belén, oajsik in tonale para tlakatis ikone in María. 
<span class="verse" id="LK2_7">7&#160;</span>Ompa okitlakatilij ikone katlej yankuiotl, okimiloj ika tzinkuemej iwan okitekak ijtik se kajon katlej okipiaya sakatl kan otlakuayaj in yolkamej. Porke mach ok oyeka lugar itech yon kale kan tekalotiaj. </div>
<div class='s'>In angelestin iwan tlajpixkej </div>
<div class='p'>
<span class="verse" id="LK2_8">8&#160;</span>Mach wejka de Belén oyekaj sekimej tlajpixkej okinmonekuitlawijtokaj de yuak inmichkawan. 
<span class="verse" id="LK2_9">9&#160;</span>San niman ijkuakón okinmonextilij se iángel in Señor, iwan okintlawilij imawisotlanex in Señor, iwan yejwan sa tekitl omomawtijkej. 
<span class="verse" id="LK2_10">10&#160;</span>Pero in ángel okinmilwij: </div>
<div class='p'>―Amo ximomawtikan, porke oniwalaj para namechmatiltis se kuale tlajtole, katlej welis kinpaktis nochtin in tlakaj. 
<span class="verse" id="LK2_11">11&#160;</span>Axan itech ipueblo in David otlakatke namoTemakixtij, yen Cristo in toSeñor. 
<span class="verse" id="LK2_12">12&#160;</span>Iwan para welis ankixmatiskej, namejwan ankitemoskej iwan ankajsiskej in konetzintle kimilitok ika tzinkuemej, iwan wetok ijtik se kajon katlej kipia sakatl kan tlakuaj in yolkamej. </div>
<div class='p'>
<span class="verse" id="LK2_13">13&#160;</span>Ijkuakón omonextijkej ik inakastlan ángel, oksekimej miekej angelestin de ilwikak, katlej okiweyikixtiayaj in toTajtzin Dios. Okijtoayaj: </div>
<div class='q'>
<span class="verse" id="LK2_14">14&#160;</span>Dios ma kipia yektenewalistle ompa ilwikak, </div>
<div class='q'>iwan ixko yin tlaltikpak ma yeto yolosewilistle itech nochtin katlej kipaktiaj in toTajtzin Dios. </div>
<div class='p'>
<span class="verse" id="LK2_15">15&#160;</span>Nijkuak in angelestin omokuepkej para ilwikak, in tlajpixkej opéj kimolwiaj se iwan oksé: </div>
<div class='p'>―Ma tiwian kiné para Belén. Ma tikitatij tlan otlamochij, tlan otechmatiltij in Señor. </div>
<div class='p'>
<span class="verse" id="LK2_16">16&#160;</span>Oyajkej totoka iwan okitajsikej in María iwan José, iwan konetl wetok ijtik kajon kan tlakuaj in yolkamej. 
<span class="verse" id="LK2_17">17&#160;</span>Nijkuak okitakej in konetl, okitemakakej kuenta nochi tlan okinmilwij in ángel de yon konetl, 
<span class="verse" id="LK2_18">18&#160;</span>iwan nochtin katlej okikakej de tlan okijtojkej in tlajpixkej sa otlajtlachixkej (omomajmawtijkej). 
<span class="verse" id="LK2_19">19&#160;</span>Pero María nochi in yon okitlaatij ipan iyolo, iwan nochipa okelnamikia nochi tlan otlapanok. 
<span class="verse" id="LK2_20">20&#160;</span>In tlajpixkej omokuepkej kan oyekaj inmichkawan. Oyajkej okiweyikixtijtiajkej iwan okiyektenejtiajkej in toTajtzin Dios por nochi tlan okikakej iwan okitakej, ijkón ken okinmilwij in ángel. </div>
<div class='s'>In konetl Jesús okiteixpantitoj kan weyi tiopan </div>
<div class='p'>
<span class="verse" id="LK2_21">21&#160;</span>Nijkuak ochikometik de otlakatke in konetl, okisirkunsidarojkej iwan okitokayotijkej Jesús, ijkón ken ángel okilwij in María antes de mokonetis. </div>
<div class='p'>
<span class="verse" id="LK2_22">22&#160;</span>Nijkuak opanokej in tonaltin de omochipajkej, ijkón ken kijta in tlanawatile de Moisés, okiwikakej in konetl Jesús itech weyikan de Jerusalén para kixpantiliskej in Señor. 
<span class="verse" id="LK2_23">23&#160;</span>Ijkón okichijkej porke itech itiotlajkuilol in Señor kijta: “Nochtin katlej konemej yankuiomej kipiaj de kinmixpantiliskej in Señor para yeskej iaxkawan.” 
<span class="verse" id="LK2_24">24&#160;</span>Oyajkej kiné, para kitemakaskej ome yolkamej para ma kinmiktikan ipan artal iwan kimakaskej toTajtzin Dios kej se tlamanale, ijkón ken kijta itlanawatil in Señor, omen kokolotzitzintin o noso omen palomastin. </div>
<div class='p'>
<span class="verse" id="LK2_25">25&#160;</span>Itech nekáj tiempo ochantia Jerusalén se tlakatl itoka Simeón. Oyeka kuale tlakatl iwan sa tekitl omotemaktiaya inawak Dios, iwan okichiaya kemanian tlakatis akin kinmakixtis in tlakaj de Israel. Simeón otentoka de Espíritu Santo, 
<span class="verse" id="LK2_26">26&#160;</span>iwan okimatiltijka nik mach mikis asta amo ma kita in Cristo, katlej toSeñor kiwaltitlanis. 
<span class="verse" id="LK2_27">27&#160;</span>Iwan in Espíritu Santo okitoktij in Simeón ma wia kan weyi tiopan. Iwan nijkuak in tetajmej de yen konetl Jesús okiwikakej ompa kan weyi tiopan para kichiwaskej según tlan kijta itlanawatil in Moisés, 
<span class="verse" id="LK2_28">28&#160;</span>Simeón okinapaloj in konetl Jesús iwan okiweyikixtij in Dios. Okijtoj: </div>
<div class='q'>
<span class="verse" id="LK2_29">29&#160;</span>Señor, axan ya welis tinechkawilis ma nimiki ika kuale, </div>
<div class='q'>porke axan yotikchij tlan otinechilwijka nej nimotekipanoj. </div>
<div class='q'>
<span class="verse" id="LK2_30">30&#160;</span>Yonikitak ika noixtololowan in toTemakixtij katlej yotikkualtitlanke, </div>
<div class='q'>
<span class="verse" id="LK2_31">31&#160;</span>iwan katlej yotiktlalij inmixpan nochtin in tlakaj de ixko yin tlaltikpak. </div>
<div class='q'>
<span class="verse" id="LK2_32">32&#160;</span>Yej kajki kej se tlanextle katlej kintlawilis katlej mach judiojtin, </div>
<div class='q'>iwan kinmakas tetlakitalistle mokonewan katlej judiojtin. </div>
<div class='p'>
<span class="verse" id="LK2_33">33&#160;</span>José iwan imaman Jesús sa otlajtlachixkej (omomajmawtijkej) de tlan okijtoj in Simeón de yen konetl Jesús. 
<span class="verse" id="LK2_34">34&#160;</span>Ijkuakón Simeón okintiochij, iwan okilwij in María imaman in Jesús: </div>
<div class='p'>―Yin mokone, Dios okitlalij para miekej tlakaj de Israel moixpoloskej porke mach kineltokaskej. Pero miekej tlakaj momakixtiskej inawak porke kineltokaskej. Iwan Yej kiteititis in ojtle para kalakiskej ilwikak inawak Dios, pero miekej mach kinekiskej. 
<span class="verse" id="LK2_35">35&#160;</span>Iwan ijkón miekej tlakaj tlan kiyejyekoaj ipan inyolo nochi momatis. Pero para tej nochi in yin yetos kej se espada katlej kitzopitis moanima. </div>
<div class='p'>
<span class="verse" id="LK2_36">36&#160;</span>Ompa oyeka noijki se siwatl profeta, itoka Ana, ichpoch in Fanuel, de familia de Aser. Yoyeka tenantzin. Omonamiktijka wel ok ichpochtle, iwan oyeka iwan iokich san chikome xiwitl, 
<span class="verse" id="LK2_37">37&#160;</span>iwan axan yoyeka viuda ya nawinpoale iwan nawi xiwitl. Mach okisaya de kan weyi tiopan, sino okitekipanoaya in toSeñor yuale tonale, omosawaya (oayunaroaya) iwan omotiotzajtziliaya. 
<span class="verse" id="LK2_38">38&#160;</span>Yon viuda Ana owalaj itech yon ora, iwan omotlasojkamatke inawak Dios. Iwan opéj kintlapowia de yon konetl Jesús nochtin in tlakaj de Jerusalén katlej okichiayaj ma wiki in Cristo para kinmakixtis. </div>
<div class='s'>Jesús iwan itajwan omokuepkej para Nazaret </div>
<div class='p'>
<span class="verse" id="LK2_39">39&#160;</span>Satepan de okichijkej nochi tlan kijta itlanawatil in Señor, omokuepkej para Galilea, itech inpueblo de Nazaret. 
<span class="verse" id="LK2_40">40&#160;</span>In chokotzin Jesús omoskaltiaya iwan omochikawaya, iwan okajsia miek ixtlamachilistle. Iwan toTajtzin Dios okitiochiwaya miek. </div>
<div class='s'>In chokotzin Jesús omokaj itech weyi tiopan </div>
<div class='p'>
<span class="verse" id="LK2_41">41&#160;</span>Itajwan in Jesús nochi xiwitl oyayaj Jerusalén itech ilwitl de pascua. 
<span class="verse" id="LK2_42">42&#160;</span>Nijkuak Jesús okipixke majtlaktle iwan ome xiwitl, Yej iwan itajwan oyajkej Jerusalén ijkón ken okichiwayaj nochi xiwitl. 
<span class="verse" id="LK2_43">43&#160;</span>Nijkuak otlanke ilwitl, iwan yomokuepayaj para inpueblo Nazaret, in chokotzin Jesús omokaj Jerusalén, pero imaman iwan ipapan mach okimomakakej kuenta kox omokaj. 
<span class="verse" id="LK2_44">44&#160;</span>Itajwan okiyejyekojkej nik in Jesús ompa owalaya inwan oksekimej tlakaj. Pero nijkuak yonejnenkej se tonale, opéj kitemoaj kan owalayaj infamiliareswan iwan inmamigoswan, 
<span class="verse" id="LK2_45">45&#160;</span>pero mach okajsikej. Tonses oksemi omokuepkej para Jerusalén okitemotoj. </div>
<div class='p'>
<span class="verse" id="LK2_46">46&#160;</span>Eyi tonale satepan okajsikej kan weyi tiopan, ompa oewatoka inwan tlamachtijkej de itlanawatil in Moisés, okinkaktoka iwan okintlatlajtlaniaya. 
<span class="verse" id="LK2_47">47&#160;</span>Iwan nochtin akinmej okikakiaj sa omotlajtlachialtiayaj (omomajmawtiayaj) porke okipiaya kuale ixtlamachilistle iwan porke kuale okinnankiliaya. 
<span class="verse" id="LK2_48">48&#160;</span>Nijkuak itajwan okitakej, sa otlajtlachixkej. Iwan imaman okilwij: </div>
<div class='p'>―Nokone, ¿tlanik ijkón otitechtoktij? Mopapan iwan nej sa tekitl titlanemiliaj timitztemojtinemij. </div>
<div class='p'>
<span class="verse" id="LK2_49">49&#160;</span>Ijkuakón Jesús okinmilwij: </div>
<div class='p'>―¿Tlanik annechtemoaj? ¿Amo ankimatij nik moneki nikchiwas in tekitl de noPapan? </div>
<div class='p'>
<span class="verse" id="LK2_50">50&#160;</span>Pero yejwan mach okimomakakej kuenta tlan okinmilwij. </div>
<div class='p'>
<span class="verse" id="LK2_51">51&#160;</span>Ijkuakón Jesús omokuepke inwan para Nazaret iwan okintlakitaya itajwan. María okitlaatiaya ipan iyolo nochi yon tlamantle. 
<span class="verse" id="LK2_52">52&#160;</span>Jesús okachi omoskaltiaya iwan okajsia okachi ixtlamachilistle, iwan okipaktiaya in toTajtzin Dios iwan noijki okinpaktiaya in tlakaj.  </div>
<div class='psalmlabel' id='LK3_0'> 3</div>
<div class='s'>In Juan Tlakuateekij otlamachtiaya kan tlawaki </div>
<div class='r'>(Mt. 3:1-12; Mr. 1:1-8; Jn. 1:19-28) </div>
<div class='p'>
<span class="verse" id="LK3_1">1&#160;</span>Nijkuak Tiberio César yokipiaya kaxtole xiwitl de weyi tekiwaj de Roma, Poncio Pilato oyeka gobernador itech estado de Judea, Herodes oyeka gobernador itech estado de Galilea, iwan Felipe ikni in Herodes oyeka gobernador de estado de Iturea iwan de estado de Traconite, iwan Lisanias oyeka gobernador de estado de Abilinia. 
<span class="verse" id="LK3_2">2&#160;</span>Anás iwan Caifás oyekaj wejweyin tiopixkej. Itech yon tiempo Dios okitlapowij in Juan, itelpoch in Zacarías, kan tlawaki. 
<span class="verse" id="LK3_3">3&#160;</span>Por yonik, in Juan oyáj itech nochtin in tlalmej katlej katej inakastlan weyatl itoka Jordán. Okinmilwiaya in tlakaj ma moyolkuepakan inawak Dios para ma kintlapojpolwi de intlajtlakol, iwan ijkón ma mokuateekikan. 
<span class="verse" id="LK3_4">4&#160;</span>Ijkón ken profeta Isaías okijkuiloj: </div>
<div class='q'>Se tlajtole mokaki tetzajtzilia kan tlawaki: </div>
<div class='q'>“Xikyektlalikan iwan </div>
<div class='q'>xikmelawakan iojwi in Señor. </div>
<div class='q'>
<span class="verse" id="LK3_5">5&#160;</span>Nowian (nian nepa) kan tlawewejkatlan moixmanas, </div>
<div class='q'>nochtin tepemej iwan tepetzitzintin moixmanaskej, </div>
<div class='q'>in ojmej katlej chichijkoltikej momelawaskej, </div>
<div class='q'>in ojmej kan tlawewejkatlan kipia de moixmanaskej. </div>
<div class='q'>
<span class="verse" id="LK3_6">6&#160;</span>Iwan nochtin in tlaltikpaktlakaj kitaskej kenik temakixtis in Dios.” </div>
<div class='p'>
<span class="verse" id="LK3_7">7&#160;</span>Miekej tlakaj owalayaj inawak Juan para ma kinkuateeki, iwan Juan okinmilwiaya: </div>
<div class='p'>―¡Namejwan kej ankoamej! ¿Akin oamechilwij tla anmokuateekiskej welis ancholoskej de itech ikualanilis in Dios katlej amopan witz? 
<span class="verse" id="LK3_8">8&#160;</span>Xikchiwakan tlan kuale para ma mota nik melawak ya anmoyolkuepkej. Iwan amo xikmolwikan: “Tejwan tiwalajtokej nelwatl de Abraham.” Porke ipan melajka namechilwia, ke asta yinmej temej Dios welis kinkuepas nelwamej de Abraham. 
<span class="verse" id="LK3_9">9&#160;</span>In acha sa mochixtok para kintzontekis in kuanmej. Iwan nochtin in kuanmej katlej mach kitemakaj kuale intlakilo, se kintzontekis iwan se kintlamotlas ijtik tlitl. </div>
<div class='p'>
<span class="verse" id="LK3_10">10&#160;</span>Ijkuakón in tlakaj okitlajtlanijkej: </div>
<div class='p'>―¿Tlan moneki tikchiwaskej kiné? </div>
<div class='p'>
<span class="verse" id="LK3_11">11&#160;</span>Juan okinnankilij: </div>
<div class='p'>―Akin kipia ome ikamisa, ma kimaka se akin amo kipia. Iwan akin kipia tlan kikuas, ma kimaka sekin akin amo kipia tlan kikuas. </div>
<div class='p'>
<span class="verse" id="LK3_12">12&#160;</span>Noijki owalajkej sekimej katlej tlakobraroaj ika impuestos para mokuateekiskej, iwan okitlajtlanijkej in Juan: </div>
<div class='p'>―Tlamachtij, ¿tlanon moneki tikchiwaskej in tejwan? </div>
<div class='p'>
<span class="verse" id="LK3_13">13&#160;</span>Juan okinmilwij: </div>
<div class='p'>―Amo xitlakobrarokan okachi de tlan moneki antlakobraroskej. </div>
<div class='p'>
<span class="verse" id="LK3_14">14&#160;</span>Noijki sekimej soldadojtin okitlajtlanijkej: </div>
<div class='p'>―Iwan tejwan, ¿tlanon moneki tikchiwaskej? </div>
<div class='p'>Iwan yej okinmilwij: </div>
<div class='p'>―Amakaj itlaj xikixtilikan, nimpor amo xikmajmawtikan iwan nion amo xikistlakawikan de itlaj tlan amo okichij. Iwan xikixitakan namotlaxtlawil. </div>
<div class='p'>
<span class="verse" id="LK3_15">15&#160;</span>Komo nochtin in tlakaj okichixtokaj ma wiki in Cristo san niman, por yonik in yejwan okiyejyekoayaj xamo yen Juan in Cristo. 
<span class="verse" id="LK3_16">16&#160;</span>Pero in Juan okinmilwij nochtin: </div>
<div class='p'>―Nej, melawak, namechkuateekia ika atl. Pero witz se tlakatl katlej amechkuateekis ika Espíritu Santo iwan ika tlitl. Yej okachi kipia poder iwan amo ken nej, iwan nion mach notech powi nion para nikaktotomas. 
<span class="verse" id="LK3_17">17&#160;</span>Yej ejkos kej se tlakatl katlej pewas kichipawas in trigo. In trigo katlej ya chipawak kitlaatis ijtik ikueskon, pero itlajsolo kitlamotlas ijtik tlitl katlej mach keman sewis. </div>
<div class='p'>
<span class="verse" id="LK3_18">18&#160;</span>Ijkón, iwan ika okachi miek oksekin tlajtole de tlanajnawatilistle, Juan okintlapowiaya in tlakaj de yen yankuik kuale tlajtole. 
<span class="verse" id="LK3_19">19&#160;</span>Noijki okajwak in gobernador Herodes, porke okimosiwatij in Herodías katlej oyeka ikuñada. Yon Herodías oyeka isiwa in Felipe, ikni in Herodes. Juan noijki okajwak in Herodes porke okichij miek oksekin tlamantle tlan mach kuale. 
<span class="verse" id="LK3_20">20&#160;</span>Pero Herodes mach okinekke okikakke, sino okichij oksé tlamantle tlan mach kuale, okitzakke in Juan ijtik telpiloyan. </div>
<div class='s'>Juan okikuateekij in Jesús </div>
<div class='r'>(Mt. 3:13-17; Mr. 1:9-11) </div>
<div class='p'>
<span class="verse" id="LK3_21">21&#160;</span>Pero nijkuak ayamo okitzakuayaj in Juan, otlamochij ke nijkuak in Juan okinkuateekijtoka miekej tlakaj, ijkuakón noijki omokuateekij in Jesús. Iwan mientras Jesús omotiotzajtziliaya inawak Dios, in ilwikak otlapowik 
<span class="verse" id="LK3_22">22&#160;</span>iwan in Espíritu Santo owaltemok ipan Jesús kej se paloma. Iwan omokakke se tlajtole de ilwikak, ijkín okijtoj: </div>
<div class='p'>―Tej tinotlasojKone, iwan sa tekitl nipaki monawak. </div>
<div class='s'>Iweyitajwan Jesucristo katlej oyekaj ya wejkawitl </div>
<div class='r'>(Mt. 1:1-17) </div>
<div class='p'>
<span class="verse" id="LK3_23">23&#160;</span>Jesús okipiaya kej senpoale iwan majtlaktle xiwitl nijkuak opéj tetlapowia de itlajtol in toTajtzin Dios. In tlakaj kiyejyekoaj nik in Jesús oyáj tekone de José. José oyáj tekone de Elí, 
<span class="verse" id="LK3_24">24&#160;</span>iwan Elí oyáj tekone de Matat, Matat oyáj tekone de Leví, Leví oyáj tekone de Melqui, Melqui oyáj tekone de Jana, Jana oyáj tekone de José, 
<span class="verse" id="LK3_25">25&#160;</span>José oyáj tekone de Matatías, Matatías oyáj tekone de Amós, Amós oyáj tekone de Nahúm, Nahúm oyáj tekone de Eslí, Eslí oyáj tekone de Nagai, 
<span class="verse" id="LK3_26">26&#160;</span>Nagai oyáj tekone de Maat, Maat oyáj tekone de Matatías, Matatías oyáj tekone de Simei, Simei oyáj tekone de José, José oyáj tekone de Judá, 
<span class="verse" id="LK3_27">27&#160;</span>Judá oyáj tekone de Joana, Joana oyáj tekone de Resa, Resa oyáj tekone de Zorobabel, Zorobabel oyáj tekone de Salatiel, Salatiel oyáj tekone de Neri, 
<span class="verse" id="LK3_28">28&#160;</span>Neri oyáj tekone Melqui, Melqui oyáj tekone de Adi, Adi oyáj tekone de Cosam, Cosam oyáj tekone de Elmodam, Elmodam oyáj tekone de Er, 
<span class="verse" id="LK3_29">29&#160;</span>Er oyáj tekone de Josué, Josué oyáj tekone de Eliezer, Eliezer oyáj tekone de Jorim, Jorim oyáj tekone de Matat, 
<span class="verse" id="LK3_30">30&#160;</span>Matat oyáj tekone de Leví, Leví oyáj tekone de Simeón, Simeón oyáj tekone de Judá, Judá oyáj tekone de José, José oyáj tekone de Jonán, Jonán oyáj tekone de Eliaquim, 
<span class="verse" id="LK3_31">31&#160;</span>Eliaquim oyáj tekone de Melea, Melea oyáj tekone de Mainán, Mainán oyáj tekone de Matata, Matata oyáj tekone de Natán, 
<span class="verse" id="LK3_32">32&#160;</span>Natán oyáj tekone de David, David oyáj tekone de Isaí, Isaí oyáj tekone de Obed, Obed oyáj tekone de Booz, Booz oyáj tekone de Salmón, Salmón oyáj tekone de Naasón, 
<span class="verse" id="LK3_33">33&#160;</span>Naasón oyáj tekone de Aminadab, Aminadab oyáj tekone de Aram, Aram oyáj tekone de Esrom, Esrom oyáj tekone de Fares, Fares oyáj tekone de Judá, 
<span class="verse" id="LK3_34">34&#160;</span>Judá oyáj tekone de Jacob, Jacob oyáj tekone de Isaac, Isaac oyáj tekone de Abraham, Abraham oyáj tekone de Taré, Taré oyáj tekone de Nacor, 
<span class="verse" id="LK3_35">35&#160;</span>Nacor oyáj tekone de Serug, Serug oyáj tekone de Ragau, Ragau oyáj tekone de Peleg, Peleg oyáj tekone de Heber, Heber oyáj tekone de Sala, 
<span class="verse" id="LK3_36">36&#160;</span>Sala oyáj tekone de Cainán, Cainán oyáj tekone de Arfaxad, Arfaxad oyáj tekone de Sem, Sem oyáj tekone de Noé, Noé oyáj tekone de Lamec, 
<span class="verse" id="LK3_37">37&#160;</span>Lamec oyáj tekone de Matusalén, Matusalén oyáj tekone de Enoc, Enoc oyáj tekone de Jared, Jared oyáj tekone de Mahalaleel, Mahalaleel oyáj tekone de Cainán, 
<span class="verse" id="LK3_38">38&#160;</span>Cainán oyáj tekone de Enos, Enos oyáj tekone de Set, Set oyáj tekone de Adán, Adán oyáj tekone de Dios.  </div>
<div class='psalmlabel' id='LK4_0'> 4</div>
<div class='s'>In Amo Kuale Tlakatl okinekia kitlajtlakolmayawini in Jesús </div>
<div class='r'>(Mt. 4:1-11; Mr. 1:12-13) </div>
<div class='p'>
<span class="verse" id="LK4_1">1&#160;</span>Jesús okiske de ijtik in weyatl Jordán tentok de Espíritu Santo. Iwan in Espíritu Santo okiwikak kan tlawaki. 
<span class="verse" id="LK4_2">2&#160;</span>Ompa omokaj omenpoale tonale, iwan in diablo okinekia kitlajtlakolmayawini in Jesús. Mach itlaj okikuaj nion tlenon itech yon omenpoale tonale, iwan satepan otiojsij. 
<span class="verse" id="LK4_3">3&#160;</span>Satepan in diablo okilwij: </div>
<div class='p'>―Tla melawak titeKone de Dios, xikilwi in yin tetl ma mokuepa pan. </div>
<div class='p'>
<span class="verse" id="LK4_4">4&#160;</span>Jesús okinankilij: </div>
<div class='p'>―In tiotlajkuilole kijta: “In tlakatl mach yolitos san ika tlakuale, sino noijki ika nochi tlajtole katlej Dios kijta.” </div>
<div class='p'>
<span class="verse" id="LK4_5">5&#160;</span>Satepan in diablo okiwikak ipan se tepetl wejkapan, iwan san niman okinmititij nochtin in paismej katlej katej ixko yin tlaltikpak. 
<span class="verse" id="LK4_6">6&#160;</span>Iwan in diablo okilwij: </div>
<div class='p'>―Nej nimitzmakas nochi tlanawatijkayotl iwan weyikixtilistle itech yinmej paismej. Porke nej nochi noaxka, iwan welis nikmakas san akin nej niknekis. 
<span class="verse" id="LK4_7">7&#160;</span>Tla timotlankuaketzas noyakapan iwan tinechweyikixtis, nochi in yin yetos moaxka. </div>
<div class='p'>
<span class="verse" id="LK4_8">8&#160;</span>Pero Jesús okinankilij: </div>
<div class='p'>―Xitzinkisa de Nej, Satanás, porke in tiotlajkuilole kijta: “Xikweyikixti in Señor moDios, iwan sanwel Yej xiktekipano.” </div>
<div class='p'>
<span class="verse" id="LK4_9">9&#160;</span>Satepan in diablo okiwikak itech weyikan de Jerusalén iwan okitlejkoltij ikpak in weyi tiopan, iwan okilwij: </div>
<div class='p'>―Tla melawak titeKone de Dios, ximotlamotla asta ipan tlale. 
<span class="verse" id="LK4_10">10&#160;</span>Porke itech in tiotlajkuilole kijta: </div>
<div class='q'>Dios kinnawatis iangelwan ma mitzpalewikan. </div>
<div class='q'>
<span class="verse" id="LK4_11">11&#160;</span>Mitzajkokuiskej ika inma, </div>
<div class='q'>para amo tikmomagati itlaj tetl itech mokxi. </div>
<div class='p'>
<span class="verse" id="LK4_12">12&#160;</span>Jesús okinankilij: </div>
<div class='p'>―In tiotlajkuilole noijki kijta: “Amo xikyejyeko in Señor moDios para tikitas tlanon kichiwas.” </div>
<div class='p'>
<span class="verse" id="LK4_13">13&#160;</span>In diablo ayakmo owelia ken kichiwas para kitlajtlakolmayawini in Jesús, iwan okikaj por se tiempo. </div>
<div class='s'>Jesús opéj tekipanoa itech estado de Galilea </div>
<div class='r'>(Mt. 4:12-17; Mr. 1:14-15) </div>
<div class='p'>
<span class="verse" id="LK4_14">14&#160;</span>Jesús omokuepke itech estado de Galilea tentok de ipoder in Espíritu Santo, iwan nochtin in tlakaj de yon región omotlapowiayaj de Jesús. 
<span class="verse" id="LK4_15">15&#160;</span>Itech nochtin pueblojtin otlamachtiaya itech tiopanmej de yen judiojtin, iwan nochtin okiweyikixtiayaj. </div>
<div class='s'>Jesús oyáj itech ipueblo Nazaret kan Yej omoskaltij </div>
<div class='r'>(Mt. 13:53-58; Mr. 6:1-6) </div>
<div class='p'>
<span class="verse" id="LK4_16">16&#160;</span>Satepan Jesús oyáj para Nazaret, itech ipueblo kan Yej omoskaltij. Nijkuak weyi tonale okalakke itech se tiopan de yen judiojtin, ijkón ken Yej okimatia okichiwaya, iwan omoketzke para kileros in tiotlajkuilole. 
<span class="verse" id="LK4_17">17&#160;</span>Okimakakej in libro katlej okijkuiloj in profeta Isaías. Iwan nijkuak okitlapoj, okajsik kan ijkuilitok ijkín: </div>
<div class='q'>
<span class="verse" id="LK4_18">18&#160;</span>IEspíritu in Señor notech kajki, </div>
<div class='q'>porke Dios onechtlalij para ma nikintlapowi in pobrestin de yen yankuik kuale tlajtole. </div>
<div class='q'>Onechwaltitlanke para ma nikinpajti katlej moyolkokoaj, </div>
<div class='q'>para ma nikinmatilti in tlajtole katlej temakixtia katlej ilpitokej ipan tlajtlakole, </div>
<div class='q'>para ma nikintlachialti katlej mach tlachiaj, </div>
<div class='q'>para ma nikinmakixti katlej kintlajyowiltiaj. </div>
<div class='q'>
<span class="verse" id="LK4_19">19&#160;</span>Iwan para ma niktematilti nik yoajsiko in tonale para Dios kintiochiwas nochtin akinmej witzej inawak. </div>
<div class='p'>
<span class="verse" id="LK4_20">20&#160;</span>Satepan Jesús okitzakke in libro, okimakak katlej tlapalewia itech yon tiopan iwan omotlalij. Iwan nochtin katlej oyekaj itech yon tiopan sa okitlajtlatakej. 
<span class="verse" id="LK4_21">21&#160;</span>Ijkuakón Yej opéj ijkín kijta: </div>
<div class='p'>―Yin tiotlajkuilole katlej yakin tlami ankikakej axan yomochij tlan kijta. </div>
<div class='p'>
<span class="verse" id="LK4_22">22&#160;</span>Nochtin kuale otlajtoayaj de Jesús, iwan sa omotlajtlachialtiayaj (omomajmawtiayaj) de yen kuakualtzin tlajtole katlej okinmilwiaya. Iwan omotlajtlaniayaj: </div>
<div class='p'>―¿Amo yen yin ikone in José? </div>
<div class='p'>
<span class="verse" id="LK4_23">23&#160;</span>Jesús okinmilwij: </div>
<div class='p'>―Namejwan xamo ankinekij annechilwiskej in yin tlajtole: “Tepajtij, tej monewian ximopajti.” Iwan noijki xamo ankinekij annechilwiskej ke nochi tlamantle katlej ankikakej onikchij Capernaum, noijki ankinekij ma nikchiwa nian itech nopueblo. </div>
<div class='p'>
<span class="verse" id="LK4_24">24&#160;</span>Noijki okinmilwij: </div>
<div class='p'>―Ipan melajka namechilwia, nik mach akaj profeta kiresibiroaj ika kuale itech ipueblo. 
<span class="verse" id="LK4_25">25&#160;</span>Noijki ipan melajka namechilwia nik oyekaj miekej viudajtin itech país de Israel itech nekáj tiempo nijkuak Elías oyeka profeta, nijkuak mach okiawik kej eyi xiwitl iwan tlajko, iwan oyeka miek apistle itech nochi in país de Israel. 
<span class="verse" id="LK4_26">26&#160;</span>Pero Dios mach okititlanke in Elías nion siera inawak se viuda de Israel, sino okititlanke inawak se viuda katlej ochantia itech pueblo de Sarepta, katlej serka motok iwan weyikan de Sidón. 
<span class="verse" id="LK4_27">27&#160;</span>Noijki itech nekáj tiempo nijkuak Eliseo oyeka profeta, noijki oyekaj miekej tlakaj katlej opalania innakayo itech país de Israel. Pero Eliseo mach okipajtij nion se de yejwan, sino okipajtij san yen Naamán, katlej oyeka de país de Siria. </div>
<div class='p'>
<span class="verse" id="LK4_28">28&#160;</span>Nijkuak okikakej yon tlan okinmilwij, nochtin katlej oyekaj itech yon tiopan sa tekitl okualankej. 
<span class="verse" id="LK4_29">29&#160;</span>Omokeketewakej iwan okikixtijkej in Jesús de itech yon pueblo, iwan okiwikakej asta ikpak in tepetl kan oyeka yon pueblo, para ompa kitepejxiwianij. 
<span class="verse" id="LK4_30">30&#160;</span>Pero Jesús opanok intzalko iwan oyáj. </div>
<div class='s'>Jesús okipajtij se tlakatl katlej okipiaya se ejekatl mach kuale </div>
<div class='r'>(Mr. 1:21-28) </div>
<div class='p'>
<span class="verse" id="LK4_31">31&#160;</span>Satepan Jesús oyáj para Capernaum, se pueblo katlej kajki itech estado de Galilea, iwan ompa opéj kinmachtia in tlakaj nijkuak weyi tonale. 
<span class="verse" id="LK4_32">32&#160;</span>Sa omotlajtlachialtiayaj (omomajmawtiayaj) de kenik okinmachtiaya, porke otlamachtiaya ika miek tlanawatile. </div>
<div class='p'>
<span class="verse" id="LK4_33">33&#160;</span>Itech se tiopan de yen judiojtin oyeka se tlakatl katlej okipiaya se ejekatl mach kuale, iwan otzajtzik okijtoj: </div>
<div class='p'>
<span class="verse" id="LK4_34">34&#160;</span>―¡Xitechkawa! ¿Tlan tikpia towan, Jesús de Nazaret? Nej nikmati akin Tej. Tej tiiyolchipawkaKone in Dios. </div>
<div class='p'>
<span class="verse" id="LK4_35">35&#160;</span>Jesús okajwak in ejekatl mach kuale, iwan okilwij: </div>
<div class='p'>―¡Xiktzakua moten, iwan xikisa de itech yon tlakatl! </div>
<div class='p'>Ijkuakón in ejekatl mach kuale okitlalwitekke in tlakatl inyakapan, iwan okiske de itech, iwan mach ok itlaj okitoktij. 
<span class="verse" id="LK4_36">36&#160;</span>Nochtin omomajmawtijkej, iwan okimolwiayaj se iwan oksé: </div>
<div class='p'>―¿Tlan kijtosneki yin tlamachtile? Itlajtol kipia tlanawatile iwan kipia poder porke kinnawatia in ejekamej mach kualtin, iwan yejwan kitlakitaj iwan kisaj. </div>
<div class='p'>
<span class="verse" id="LK4_37">37&#160;</span>Iwan itech nochi yon región omotlapowiayaj de tlan Jesús okichiwaya. </div>
<div class='s'>Jesús okipajtij imonan in Simón Pedro </div>
<div class='r'>(Mt. 8:14-15; Mr. 1:29-31) </div>
<div class='p'>
<span class="verse" id="LK4_38">38&#160;</span>Jesús okiske de itech yon tiopan iwan okalakke ichan Simón. Imonan in Simón sa tekitl ototonkawiloaya, iwan okitlatlawtijkej in Jesús ma kipajti. 
<span class="verse" id="LK4_39">39&#160;</span>Jesús omijkuanij kan oyeka in siwatl iwan okajwak in totonik, iwan totonik okiske. Iwan san niman in siwatl omejke iwan opéj kintlamaka. </div>
<div class='s'>Jesús okinpajtij miekej kokoxkej </div>
<div class='r'>(Mt. 8:16-17; Mr. 1:32-34) </div>
<div class='p'>
<span class="verse" id="LK4_40">40&#160;</span>Nijkuak ya ompolitiw in tonale, nochtin in tlakaj katlej okinpiayaj inkokoxkawan okualinwikilijkej in Jesús. In kokoxkej okipiayaj tlatlamantle kokolistle, pero Jesús okintlalij imawan inpan nochtin kokoxkej iwan opajtikej. 
<span class="verse" id="LK4_41">41&#160;</span>Miekej de yonmej kokoxkej okinpiayaj ejekamej mach kualtin. Nijkuak okisayaj in ejekamej mach kualtin, otzajtziaj chikawak, okijtoayaj: </div>
<div class='p'>―¡Tej titeKone de Dios! </div>
<div class='p'>Pero Jesús okinmajwak in ejekamej mach kualtin iwan mach okinkawilij ma tlajtokan, porke yejwan okimatiaj nik in Jesús yen Cristo. </div>
<div class='s'>Jesús okitematiltij in kuale tlajtole katlej temakixtia itech nochi in estado de Galilea </div>
<div class='r'>(Mr. 1:35-39) </div>
<div class='p'>
<span class="verse" id="LK4_42">42&#160;</span>Nijkuak owalmostlatik, Jesús okiske de itech yon pueblo de Capernaum iwan oyáj se lugar kan yetos san Yej iselti. Pero in tlakaj okitemojkej, iwan nijkuak okajsikej okitlatlawtijkej amo ma wia. 
<span class="verse" id="LK4_43">43&#160;</span>Pero Jesús okinmilwij: </div>
<div class='p'>―Noijki moneki niktematiltis itech oksekimej pueblojtin in kuale tlajtole katlej temakixtia de kenik in Dios tlanawatia, porke por yonik oniwalaj. </div>
<div class='p'>
<span class="verse" id="LK4_44">44&#160;</span>Ijkón, Jesús otlamachtijtinemia itech nochtin tiopanmej de yen judiojtin de estado de Galilea.  </div>
<div class='psalmlabel' id='LK5_0'> 5</div>
<div class='s'>Okinkitzkijkej miekej michimej </div>
<div class='r'>(Mt. 4:18-22; Mr. 1:16-20) </div>
<div class='p'>
<span class="verse" id="LK5_1">1&#160;</span>Se tonale, Jesús oyeka itempan lago itoka Genesaret, iwan sa tekitl miekej tlakaj oyekaj iwan asta sa ipan omotojtopewayaj, para kikakiskej itlajtol in toTajtzin Dios. 
<span class="verse" id="LK5_2">2&#160;</span>Jesús okinmitak ome barkojtin oyekaj itempan atl, iwan michmajkej yokiskej okinpakatoj inmichmatlawan. 
<span class="verse" id="LK5_3">3&#160;</span>Otlejkok itech se barko, katlej iaxka in Simón, iwan okilwij ma kitzinkixti achitzin de itempan atl. Omotlalij itech yon barko iwan desde ompón opéj kinmachtia in tlakaj. 
<span class="verse" id="LK5_4">4&#160;</span>Nijkuak otlanke otlapoj, okilwij in Simón: </div>
<div class='p'>―Xikijkuani in barko kan okachi tlawejkatlan, iwan ompa xikintlamotlakan namomichmatlawan. Ompa ximichmakan. </div>
<div class='p'>
<span class="verse" id="LK5_5">5&#160;</span>In Simón okinankilij: </div>
<div class='p'>―Tlamachtij, nochi in se yuale ya otitekipanojkej iwan mach itlaj otikajsikej, pero komo tejwatzin tinechilwia ompa ma niktlamotla nomichmatlaw, ijkón nikchiwas kiné. </div>
<div class='p'>
<span class="verse" id="LK5_6">6&#160;</span>Nijkuak ijkón okichijkej, okinkitzkijkej sa tekitl miekej michimej asta okojkotonia imichmatlaw. 
<span class="verse" id="LK5_7">7&#160;</span>Ijkuakón okinchiwilijkej señas inkompañeroswan katlej oyekaj itech oksé barko para ma kinpalewitij. Yejwan oyajkej iwan okinsepantemitijkej inbarkojwan asta ya meroj apolakinij. 
<span class="verse" id="LK5_8">8&#160;</span>Nijkuak ijkón okitak in Simón Pedro, omotlankuaketzke iyakapan Jesús, iwan okilwij: </div>
<div class='p'>―Xitzinkisa de nej, Señor, porke nej nitlajtlakolej. </div>
<div class='p'>
<span class="verse" id="LK5_9">9&#160;</span>In Simón ijkón okilwij in Jesús, porke yej iwan nochtin ikompañeroswan sa otlajtlachixkej (omomajmawtijkej) por yen sa tekitl miekej michimej okinkixtijkej. 
<span class="verse" id="LK5_10">10&#160;</span>Noijki sa otlajtlachixkej in Jacobo iwan Juan ipilwan in Zebedeo, katlej oyekaj iamigoswan in Simón. Pero Jesús okilwij in Simón: </div>
<div class='p'>―Amo ximomawti, porke desde axan ya pewas tikintlapowis in tlakaj de notlajtol para ma momakixtikan kej yeskia tikinkitzkis michimej. </div>
<div class='p'>
<span class="verse" id="LK5_11">11&#160;</span>Satepan okintilankej inbarkojwan asta ipan tlale, ompa okajtejkej nochi iwan oyajkej iwan Jesús. </div>
<div class='s'>Jesús okipajtij se tlakatl katlej opalania inakayo </div>
<div class='r'>(Mt. 8:1-4; Mr. 1:40-45) </div>
<div class='p'>
<span class="verse" id="LK5_12">12&#160;</span>Nijkuak Jesús oyeka itech se pueblo, ompa oejkok se tlakatl kokoxke katlej opalania inakayo, iwan nijkuak okitak in Jesús, omotlankuaketzke iyakapan asta okitennamikke in tlale iwan okitlatlawtij okilwij: </div>
<div class='p'>―Señor, tla tiknekini, tiwelis tinechpajtis. </div>
<div class='p'>
<span class="verse" id="LK5_13">13&#160;</span>Ijkuakón Jesús okitlalij ima ipan kokoxke, iwan okilwij: </div>
<div class='p'>―Aján, nikneki. Axan san niman xipajti. </div>
<div class='p'>Iwan san niman ijkuakón in kokolistle opojpoliwik. 
<span class="verse" id="LK5_14">14&#160;</span>Satepan Jesús okinawatij in tlakatl amakaj itlaj ma kilwi. Okilwij: </div>
<div class='p'>―Xiwia, ximoteitititi inawak in tiopixke, iwan xiktemaka moofrenda tlan Moisés kijta itech itlanawatil, de ke nochtin katlej pajtij de innakayopalanalis, kipiaj de kitemakaskej inmofrenda, para ijkón nochtin ma kimatikan nik yotipajtik. </div>
<div class='p'>
<span class="verse" id="LK5_15">15&#160;</span>Ik nowian (nian nepa) omotlapowiayaj okachi de Jesús, iwan miekej tlakaj omololoayaj para kikakiskej iwan para ma kinpajti de inkokolis. 
<span class="verse" id="LK5_16">16&#160;</span>Pero Jesús miekpa omoseladojkixtiaya de innawak in tlakaj, iwan oyaya ik se lugar kan yetos iselti para motiotzajtzilis. </div>
<div class='s'>Jesús okipajtij se tlakatl katlej owijwilantik (otemetlatik) </div>
<div class='r'>(Mt. 9:1-8; Mr. 2:1-12) </div>
<div class='p'>
<span class="verse" id="LK5_17">17&#160;</span>Se tonale, kan Jesús otlamachtijtoka, ik ompa oewatokaj sekimej fariseos, iwan sekimej tlamachtijkej de itlanawatil in Moisés, katlej owalajkej de nochtin pueblojtin de estado de Galilea, de estado de Judea iwan de weyikan de Jerusalén. ToTajtzin Dios okimakak poder in Jesús para okinpajtiaya in kokoxkej. 
<span class="verse" id="LK5_18">18&#160;</span>Ijkuakón oejkokej sekimej tlakaj okiwalwikayaj se tlakatl wilan (temetlatzin) ipan itlapech, iwan okinekiaj kikalakianij kalijtik para kitlaliskej iyakapan Jesús. 
<span class="verse" id="LK5_19">19&#160;</span>Pero mach owelik okikalakijkej, porke ompa oyekaj miekej tlakaj. Tonses otlejkokej ikpak kale. Okikuatlapojkej in kale, iwan ik ompa okitemowijkej in wilan ipan itlapech asta tlatlajko de kan oyekaj in tlakaj iwan kan oyeka in Jesús. 
<span class="verse" id="LK5_20">20&#160;</span>Nijkuak in Jesús okitak nik melawak okineltokayaj in yonmej tlakaj, ijkuakón okilwij in kokoxke: </div>
<div class='p'>―Tlakatl, nimitztlapojpolwia de nochi motlajtlakol. </div>
<div class='p'>
<span class="verse" id="LK5_21">21&#160;</span>Ijkuakón in tlamachtijkej de itlanawatil in Moisés iwan fariseos opéj kiyejyekoaj: “¿Akin yin tlakatl? ¿Tlanik tlajtoa biero de Dios? Mach akaj welis tetlapojpolwis itech tlajtlakole, sino san yen Dios welis tetlapojpolwis.” </div>
<div class='p'>
<span class="verse" id="LK5_22">22&#160;</span>Pero Jesús yokimatia tlan okiyejyekojtokaj, iwan okinmilwij: </div>
<div class='p'>―¿Tlanik ijkón ankiyejyekoaj? 
<span class="verse" id="LK5_23">23&#160;</span>¿Katlij yen okachi mach owij nikijtos: “Nimitztlapojpolwia de nochi motlajtlakol”, o noso nikijtos: “Ximewa iwan xinejnemi”? 
<span class="verse" id="LK5_24">24&#160;</span>Pero axan Nej nikneki namechititis nik in Nej katlej onimochij nitlakatl, nikpia tlanawatile ixko yin tlaltikpak para nikintlapojpolwis in tlakaj de intlajtlakol. </div>
<div class='p'>Ijkuakón okilwij in tlakatl katlej wilan: </div>
<div class='p'>―Tej nimitzilwia, ximewa, xikajkokui motlapech iwan xiwia mochan. </div>
<div class='p'>
<span class="verse" id="LK5_25">25&#160;</span>San niman ijkuakón, in wilan (temetlatzin) omoketzke inyakapan, okajkokke itlapech iwan oyáj para ichan okiweyikixtijtiaj in toTajtzin Dios. 
<span class="verse" id="LK5_26">26&#160;</span>Nochtin sa omotlajtlachialtijkej (omomajmawtijkej) iwan okiweyikixtijkej in toTajtzin Dios, iwan ika miek nemajmawtile okijtojkej: </div>
<div class='p'>―Axan yotikitakej se weyi tlamantle katlej mach semi otikitayaj. </div>
<div class='s'>Jesús okinotzke in Leví </div>
<div class='r'>(Mt. 9:9-13; Mr. 2:13-17) </div>
<div class='p'>
<span class="verse" id="LK5_27">27&#160;</span>Satepan de yon, Jesús okiske iwan okitak se tlakatl katlej tlakobraroa ika impuestos itoka Leví. Oewatoka kan otlakobraroaya ika impuestos, iwan Jesús okilwij: </div>
<div class='p'>―Xiwiki nowan. </div>
<div class='p'>
<span class="verse" id="LK5_28">28&#160;</span>Leví omoketzke, okikajtej nochi, iwan oyáj iwan Jesús. </div>
<div class='p'>
<span class="verse" id="LK5_29">29&#160;</span>Satepan, Leví okichij se weyi ilwitl ichan para yen Jesús. Ompa oyekaj miekej tlakaj tlakobrarojkej ika impuestos iwan miekej oksekimej tlakaj oewatokaj inwan itech mesa. 
<span class="verse" id="LK5_30">30&#160;</span>Pero in fariseos iwan in tlamachtijkej de itlanawatil in Moisés opéj kinpojpoaj imomachtijkawan in Jesús, iwan okinmilwijkej: </div>
<div class='p'>―¿Tlanik namejwan antlakuaj iwan ankonij inwan tlakaj tlajtlakolejkej iwan noijki inwan tlakaj katlej tlakobraroaj ika impuestos? </div>
<div class='p'>
<span class="verse" id="LK5_31">31&#160;</span>Jesús okinnankilij: </div>
<div class='p'>―Se tepajtij mach moneki ma kinpajti katlej kualtin iwan katlej mach mokokoaj, sino moneki ma kinpajti katlej mokokoaj. 
<span class="verse" id="LK5_32">32&#160;</span>Nej mach oniwalaj onikinnotzako katlej yolchipawakej, sino onikinnotzako katlej tlajtlakolejkej para ma moyolkuepakan de intlajtlakol. </div>
<div class='s'>Jesús otlamachtij kenik se mosawas (ayunaros) </div>
<div class='r'>(Mt. 9:14-17; Mr. 2:18-22) </div>
<div class='p'>
<span class="verse" id="LK5_33">33&#160;</span>Ijkuakón yejwan okitlajtlanijkej in Jesús: </div>
<div class='p'>―¿Tlanik imomachtijkawan in Juan iwan fariseos mosawaj iwan motiotzajtziliaj miekpa, pero momomachtijkawan tlakuaj iwan konij? </div>
<div class='p'>
<span class="verse" id="LK5_34">34&#160;</span>Jesús okinnankilij: </div>
<div class='p'>―¿Welis namejwan ankintoktiskej ma mosawakan katlej inbitadostin nijkuak katej itech se ilwitl kan monamiktiaj, mientras in novio ompa kajki inwan? 
<span class="verse" id="LK5_35">35&#160;</span>Pero ajsis tonale nijkuak kinkixtiliskej in novio, iwan ijkuakón kemaj welis mosawaskej. </div>
<div class='p'>
<span class="verse" id="LK5_36">36&#160;</span>Noijki okinmilwij yin ejemplo: </div>
<div class='p'>―Mach akaj kiteki se pedaso tzotzole yankuik para ika kitilichos se tzotzole katlej ya tlajtlantok. Tla ijkón se kichiwas, tzayanis in tzotzole katlej ya tlajtlantok, iwan in pedaso de tzotzole yankuik mach kinamikis in tzotzole katlej ya tlajtlantok. 
<span class="verse" id="LK5_37">37&#160;</span>Noijki mach akaj kitlalia vino yankuik ijtik kulambre katlej ya tlajtlantok. Porke in vino yankuik kitzomonia in kulambre katlej ya tlajtlantok, iwan nokiwi in vino iwan kulambre ijtlakawi. 
<span class="verse" id="LK5_38">38&#160;</span>In vino yankuik moneki motlalis ijtik kulambre yankuik, iwan ijkón san ken omen kixikoskej. 
<span class="verse" id="LK5_39">39&#160;</span>Iwan akin konis in vino katlej ya wejkawitl ewa, satepan mach ok kinekis konis vino katlej yankuik, porke kijtos: “In vino katlej ya wejkawitl ewa, okachi welik.”  </div>
<div class='psalmlabel' id='LK6_0'> 6</div>
<div class='s'>In Señor iaxka in weyi tonale </div>
<div class='r'>(Mt. 12:1-8; Mr. 2:23-28) </div>
<div class='p'>
<span class="verse" id="LK6_1">1&#160;</span>Ya semi nijkuak weyi tonale, Jesús onejnentiaya kan toktok trigo, iwan imomachtijkawan okitektiayaj in trigo. Okitoxomayaj iwan okikuayaj itliolo in trigo. 
<span class="verse" id="LK6_2">2&#160;</span>Ijkuakón sekimej fariseos okintlajtlanijkej: </div>
<div class='p'>―¿Tlanik ijkón ankichiwaj namejwan tlan amo techkawilia in totlanawatil ma tikchiwakan nijkuak weyi tonale? </div>
<div class='p'>
<span class="verse" id="LK6_3">3&#160;</span>Jesús okinnankilij: </div>
<div class='p'>―¿Amo keman ankileroaj tlan okichij in rey David nijkuak yej iwan ikompañeroswan oapismikiaj? 
<span class="verse" id="LK6_4">4&#160;</span>David okalakke ijtik in weyi tiopan, iwan okitilanke in pan katlej tlatiochiwaloj, okikuaj in pan, iwan asta okinmajmakak noijki ikompañeroswan para ma kikuakan. Maski itlanawatil in Moisés kijta nik san yen tiopixkej welis kikuaskej yon pan. </div>
<div class='p'>
<span class="verse" id="LK6_5">5&#160;</span>Noijki okinmilwij: </div>
<div class='p'>―Nej katlej onimochij nitlakatl, Nej nikpia de nikijtos tlanon welis mochiwas nijkuak weyi tonale. </div>
<div class='s'>Jesús okipajtij se tlakatl katlej omawakke </div>
<div class='r'>(Mt. 12:9-14; Mr. 3:1-6) </div>
<div class='p'>
<span class="verse" id="LK6_6">6&#160;</span>Itech oksé weyi tonale, Jesús okalakke itech se tiopan de yen judiojtin iwan ompa opéj tlamachtia. Ompa oyeka se tlakatl katlej owakke iyekma. 
<span class="verse" id="LK6_7">7&#160;</span>In tlamachtijkej de itlanawatil in Moisés iwan fariseos sa okixpixtokaj in Jesús para kitaskej kox kipajtis in yon tlakatl itech weyi tonale, iwan ijkón welis kitilwiskej. 
<span class="verse" id="LK6_8">8&#160;</span>Pero Jesús okimatia tlan yejwan okiyejyekojtokaj, iwan okilwij in tlakatl katlej omawakke: </div>
<div class='p'>―Ximoketza iwan xiwiki nian tlatlajko. </div>
<div class='p'>In tlakatl omoketzke tlatlajko. 
<span class="verse" id="LK6_9">9&#160;</span>Ijkuakón Jesús okinmilwij in oksekimej: </div>
<div class='p'>―Namechtlajtlanis se tlajtole: ¿Tlanon techkawilia itlanawatil in Moisés ma se kichiwa nijkuak weyi tonale? ¿Ma se kichiwa tlan kuale o noso tlan amo kuale? ¿Ma tikmakixtikan se tlakatl itech inemilis, o noso ma tikmiktikan? </div>
<div class='p'>
<span class="verse" id="LK6_10">10&#160;</span>Tonses Jesús okintlatak nochtin katlej okiyawalojtokaj, iwan okilwij in tlakatl: </div>
<div class='p'>―Xikmelawa moma. </div>
<div class='p'>In tlakatl okimelaj ima, iwan opajtik. 
<span class="verse" id="LK6_11">11&#160;</span>Pero in tlamachtijkej de itlanawatil in Moisés iwan fariseos sa tekitl okualankej, iwan opéj kimolwiaj se iwan oksé tlanon welis kitoktiskej in Jesús. </div>
<div class='s'>Jesús okinpejpenke majtlaktle iwan ome itlatitlanilwan </div>
<div class='r'>(Mt. 10:1-4; Mr. 3:13-19) </div>
<div class='p'>
<span class="verse" id="LK6_12">12&#160;</span>Itech yonmej tonaltin Jesús oyáj ipan se tepetl omotiotzajtzilito, iwan nochi in se yuale omotiotzajtzilijtoka inawak Dios. 
<span class="verse" id="LK6_13">13&#160;</span>Nijkuak otlaneske, okinnotzke imomachtijkawan, iwan okinpejpenke majtlaktle iwan ome de yonmej imomachtijkawan, katlej okintokaxtij tlatitlaniltin. 
<span class="verse" id="LK6_14">14&#160;</span>Ijkín intoka in tlatitlaniltin: Simón, katlej Jesús okitokayotij Pedro, Andrés ikni in Simón, Jacobo, Juan, Felipe, Bartolomé, 
<span class="verse" id="LK6_15">15&#160;</span>Mateo, Tomás, Jacobo itelpoch in Alfeo, Simón katlej onemia inwan cananistas, 
<span class="verse" id="LK6_16">16&#160;</span>Judas ikni in Jacobo, iwan Judas Iscariote, katlej satepan okitemaktij (okitemaktilij) in Jesús. </div>
<div class='s'>Jesús okinmachtij miekej tlakaj </div>
<div class='r'>(Mt. 4:23-25) </div>
<div class='p'>
<span class="verse" id="LK6_17">17&#160;</span>Jesús otemok de ipan tepetl iwan omoketzke se lugar kan tlalixtlawak iwan imomachtijkawan iwan miekej oksekimej tlakaj. Miekej tlakaj owalajkej de nochi in estado de Judea, de weyikan de Jerusalén iwan de región de weyikan de Tiro iwan de weyikan de Sidón katlej katej itempan atl. Owalajkej para kikakiskej in Jesús iwan para ma kinpajti de inkokolis. 
<span class="verse" id="LK6_18">18&#160;</span>Akinmej okipiayaj ejekamej mach kualtin iwan otlajyowiayaj por yon, noijki opajtikej. 
<span class="verse" id="LK6_19">19&#160;</span>Nochtin in tlakaj okinekiaj kikitzkiskej in Jesús, porke Yej okinpajtiaya nochtin ika ipoder. </div>
<div class='s'>Xipakikan </div>
<div class='r'>(Mt. 5:1-12) </div>
<div class='p'>
<span class="verse" id="LK6_20">20&#160;</span>Ijkuakón Jesús okintlatak imomachtijkawan iwan okinmilwij: </div>
<div class='p'>―Xipakikan namejwan katlej anpobrestin, porke namejwan ankipiaj parte kan Dios tlanawatia. </div>
<div class='p'>
<span class="verse" id="LK6_21">21&#160;</span>’Xipakikan namejwan katlej axan antiojsiwij, porke namejwan anmixwiskej. </div>
<div class='p'>’Xipakikan namejwan katlej axan anchokaj, porke satepan namejwan anpakiskej. </div>
<div class='p'>
<span class="verse" id="LK6_22">22&#160;</span>’Xipakikan namejwan nijkuak in tlakaj amechkokoliskej, nijkuak mach amechresibiroskej, nijkuak amechwikaltiskej, iwan nijkuak tlajtoskej biero de amejwan porke annechneltokaj Nej katlej onimochij nitlakatl. 
<span class="verse" id="LK6_23">23&#160;</span>Sa tekitl xipakikan nijkuak ijkón anpanoskej, porke namejwan ankiresibiroskej se weyi tlaxtlawile ompa ilwikak. Porke in ya wejkawitl inweyitajwan no ijkón okintoktijkej in ya wejkawitl profetajtin. </div>
<div class='p'>
<span class="verse" id="LK6_24">24&#160;</span>’Pero anpobrestin namejwan katlej ankimopialiaj, porke in pakilistle katlej axan ankipiaj tlamis nochi san ixko yin tlaltikpak. </div>
<div class='p'>
<span class="verse" id="LK6_25">25&#160;</span>’Anpobrestin namejwan katlej axan anmixwitokej, porke satepan antiojsiwiskej. </div>
<div class='p'>’Anpobrestin namejwan katlej axan anwetzkaj, porke satepan namejwan anchokaskej de neyolkokole. </div>
<div class='p'>
<span class="verse" id="LK6_26">26&#160;</span>’Anpobrestin namejwan nijkuak nochtin in tlakaj tlapoaskej kuale de amejwan, porke in ya wejkawitl namoweyitajwan noijki otlapoayaj kuale de yen profetajtin tekajkayajkej. </div>
<div class='s'>Ma se kintlasojtla tokontraswan </div>
<div class='r'>(Mt. 5:38-48; 7:12) </div>
<div class='p'>
<span class="verse" id="LK6_27">27&#160;</span>’Pero namejwan katlej annechkakij namechilwia: Xikintlasojtlakan namokontraswan. Xikinchiwilikan tlan kuale akinmej amechkokoliaj. 
<span class="verse" id="LK6_28">28&#160;</span>Xiktlajtlanilikan in Dios ma kintiochiwa akinmej amechwikaltiaj. Xiktlajtlanilikan in Dios ma kintiochiwa akinmej amechtoktiaj tlan amo kuale. 
<span class="verse" id="LK6_29">29&#160;</span>Tla akaj mitzixtlatzinia ik se lado, xikkawili noijki ma mitzixtlatzini in oksé lado. Iwan tla akaj mitzkixtilia mokoton, xikkawili noijki ma kitki mokamisa. 
<span class="verse" id="LK6_30">30&#160;</span>Tla akaj mitztlajtlanilis itlaj, xikmaka. Iwan akin mitzkixtilis itlaj tlan moaxka, ayakmo xiktlajtlanili. 
<span class="verse" id="LK6_31">31&#160;</span>Xikinchiwilikan in oksekimej ijkón ken namejwan ankinekij ma amechchiwilikan. </div>
<div class='p'>
<span class="verse" id="LK6_32">32&#160;</span>’Tla namejwan ankintlasojtlaj san yen katlej amechtlasojtlaj, ¿kox kuale tlan ankichiwaj? Asta in tlajtlakolejkej no ijkón kichiwaj. 
<span class="verse" id="LK6_33">33&#160;</span>O noso tla ankinchiwiliaj tlan kuale san yen akinmej amechchiwiliaj tlan kuale, ¿kox kuale tlan ankichiwaj? In tlajtlakolejkej no ijkón kichiwaj. 
<span class="verse" id="LK6_34">34&#160;</span>Iwan tla ankintlanetiaj itlaj san yen akinmej ankiyejyekoaj ankiresibiroskej noijki itlaj de yejwan, ¿kox kuale tlan ankichiwaj? Porke noijki in tlajtlakolejkej kimotlatlanetiaj itlaj entre yejwan, iwan kichiaj noijki itlaj kiresibiroskej. 
<span class="verse" id="LK6_35">35&#160;</span>Pero namejwan moneki xikintlasojtlakan namokontraswan, iwan xikinchiwilikan tlan kuale iwan xikintlanetikan tlan kinekij iwan amo xikchiakan ma amechmakakan itlaj por ankintlanetiaj. Ijkón ankipiaskej miek amotlaxtlawil, iwan namejwan anyeskej antekonewan de Dios weyikistok (weyititok). Porke Yej sa tekitl yolyamanke iwan kinchiwilia tlan kuale in tlakaj katlej mach kimatij motlasojkamatij iwan katlej mach kualtin. 
<span class="verse" id="LK6_36">36&#160;</span>Namejwan xiekan anteiknomatkej, ijkón ken namoPapan Dios Yej teiknomatke. </div>
<div class='s'>Amo ma se tepojpoa </div>
<div class='r'>(Mt. 7:1-5) </div>
<div class='p'>
<span class="verse" id="LK6_37">37&#160;</span>’Amo xikinpojpoakan in oksekimej iwan nion amo xikintlajtlakoltikan para ijkón Dios noijki amo ma amechtlajtlakolti. Xitetlapojpolwikan, iwan Dios amechtlapojpolwis. 
<span class="verse" id="LK6_38">38&#160;</span>Xiktemakakan, iwan Dios amechmakas. Dios amechmakas miek, ken ijkuak se kitemaka se tlatamachiwale tentok de tliole, tijtilintok, kuale tetentok iwan tzontitok, porke Dios amechmakas ijkón ken namejwan ankitemakaj. </div>
<div class='p'>
<span class="verse" id="LK6_39">39&#160;</span>Jesús noijki okijtoj se ejemplo: </div>
<div class='p'>―¿Welis se tlakatl katlej mach tlachia kiyekanas oksé katlej noijki mach tlachia? ¿Amo san ken omen welis wetzitiwej ijtik se kuyoktle? 
<span class="verse" id="LK6_40">40&#160;</span>Se katlej momachtij mach kipanawilia katlej itlamachtij. Pero nijkuak tlamis momachtis, noijki yetos ken itlamachtij. </div>
<div class='p'>
<span class="verse" id="LK6_41">41&#160;</span>’¿Kenik in tej weli tikistlakawia in mokni por yen tlajtlakole katlej kichiwa, iwan tej mach timota nik tikchijtok okachi weyi tlajtlakole? 
<span class="verse" id="LK6_42">42&#160;</span>¿O noso kenik weli tikilwia in mokni: “Mach ok xitlajtlako”, iwan tej tikchijtok miek tlajtlakole? ¡Teixkajkayaj! Achtoj tej xikkawa in tlajtlakole katlej miek tikchijtok, iwan ijkón welis tikilwis in mokni mach ok ma tlajtlako maski mach miek tlajtlakole tlan kichiwa. </div>
<div class='s'>Se kuawitl mixmati por yen itlakilo </div>
<div class='r'>(Mt. 7:17-20; 12:33-35) </div>
<div class='p'>
<span class="verse" id="LK6_43">43&#160;</span>’Se tlatoktle kuale mach kitemaka itlakilo mach kuale, iwan se tlatoktle katlej mach kuale mach weli kitemaka itlakilo kuale. 
<span class="verse" id="LK6_44">44&#160;</span>Porke nochi kuawitl moixmati por yen itlakilo. Mach moteki igos itech nojpale, nion mach moteki uvas itech kuatlanwitztle. 
<span class="verse" id="LK6_45">45&#160;</span>Se kuale tlakatl kijta tlan kuale porke ipan iyolo onkaj tlan kuale, iwan se tlakatl katlej mach kuale kijta tlan amo kuale porke ipan iyolo onkaj tlan amo kuale. Porke ika iten kijta tlan onkaj ipan iyolo. </div>
<div class='s'>Omen tlakaj okichijkej inkalwan </div>
<div class='r'>(Mt. 7:24-27) </div>
<div class='p'>
<span class="verse" id="LK6_46">46&#160;</span>’¿Tlanik namejwan annechnotzaj, “Señor, Señor”, iwan mach ankichiwaj tlan namechilwia? 
<span class="verse" id="LK6_47">47&#160;</span>Akin witz nonawak, iwan nechkakilia notlajtol iwan kichiwa tlan nikijta, yon ken se tlakatl 
<span class="verse" id="LK6_48">48&#160;</span>katlej okichij ikal, pero achtoj otlakuyonij wejkatlan, iwan okitlalij in cimiento ipan tetl. Nijkuak oweyiyak in kiawalatl, in atl okimomagato chikawak in kale, pero mach okolinij porke okipiaya icimiento ipan tetl. 
<span class="verse" id="LK6_49">49&#160;</span>Pero akin nechkaki iwan amo kichiwa tlan nikijta, yon ken se tlakatl katlej okichij ikal ipan tlale, iwan mach kipia icimiento. Iwan nijkuak oweyiyak in kiawalatl iwan okimomagato chikawak in kale, owetzke iwan nochi oxitinke.  </div>
<div class='psalmlabel' id='LK7_0'> 7</div>
<div class='s'>Jesús okipajtij itekipanoj de se kapitan </div>
<div class='r'>(Mt. 8:5-13) </div>
<div class='p'>
<span class="verse" id="LK7_1">1&#160;</span>Nijkuak Jesús otlanke okintlapowij in tlakaj, oyáj para pueblo de Capernaum. 
<span class="verse" id="LK7_2">2&#160;</span>Ompa oyeka se kapitan romano katlej okipiaya se itekipanoj katlej okitlasojtlaya, iwan katlej omokokoaya iwan ya oixpolitoka. 
<span class="verse" id="LK7_3">3&#160;</span>Nijkuak in kapitan okikakke otlapoayaj de Jesús, ijkuakón okintitlanke sekimej tlayekankej tetajtzitzintin judiojtin para ma kitlatlawtitij ma wiki ma kipajtiki itekipanoj. 
<span class="verse" id="LK7_4">4&#160;</span>Yejwan omijkuanijkej inawak Jesús iwan opéj kitlatlawtiaj miek, okilwiayaj: </div>
<div class='p'>―Yin kapitan moneki xikpalewi, 
<span class="verse" id="LK7_5">5&#160;</span>porke yej kintlasojtla in judiojtin, iwan yej inewian otlanawatij ma kichiwakan totiopan ika itomin. </div>
<div class='p'>
<span class="verse" id="LK7_6">6&#160;</span>Tonses Jesús oyáj inwan. Pero nijkuak ya onajsiaj ichan kapitan, in kapitan okintitlanke sekimej iamigoswan para ma kilwikan in Jesús: </div>
<div class='p'>―Señor, amo xitlanemili, porke mach notech powi xikalaki nokalijtik. 
<span class="verse" id="LK7_7">7&#160;</span>Por yonik nion mach onimixewij oniaj onimitztemoto nonewian. San xikijto ma pajti notekipanoj iwan yej pajtis. 
<span class="verse" id="LK7_8">8&#160;</span>Porke nej noijki nimomatok nikintlakita notlayekankej. Iwan noijki nikinpia soldadojtin katlej nechtlakitaj. Iwan tla nikilwis se de yejwan: “Xiwia ne”, in yej yawi. Iwan tla nikilwis oksé: “Xiwiki”, in yej witz. Iwan tla nikilwis in notekipanoj: “Xikchiwa yin tekitl”, in yej kichiwa. </div>
<div class='p'>
<span class="verse" id="LK7_9">9&#160;</span>Nijkuak Jesús ijkón okikakke, sa omotlajtlachialtij (omomajmawtij). Ijkuakón omokuepke iwan okintlatak in tlakaj katlej oyayaj ikuitlapan iwan okijtoj: </div>
<div class='p'>―Ipan melajka namechilwia, ke mach nikajsi nion se judío katlej kipia weyi itlaneltokalis ken yin tlakatl. </div>
<div class='p'>
<span class="verse" id="LK7_10">10&#160;</span>In tlakaj katlej okintitlankaj omokuepkej ichan kapitan iwan okajsitajsikej itekipanoj in kapitan yopajtik. </div>
<div class='s'>Jesús okiyolitij ikone de se viuda </div>
<div class='p'>
<span class="verse" id="LK7_11">11&#160;</span>Satepan de yon, Jesús oonewak ik se pueblo itoka Naín. Imomachtijkawan iwan miekej tlakaj noijki oyayaj iwan Jesús. 
<span class="verse" id="LK7_12">12&#160;</span>Nijkuak oajsitoj kalyakapan de yon pueblo, okitak yawij kitookatiwej se mikkatl. Yon mikkatl oyeka ikone se viuda katlej okipixke san yon se ikone. Miekej tlakaj de yon pueblo okiakompañaroayaj in viuda. 
<span class="verse" id="LK7_13">13&#160;</span>Nijkuak in Señor okitak in viuda, okiknomatke iwan okilwij: </div>
<div class='p'>―Amo xichoka. </div>
<div class='p'>
<span class="verse" id="LK7_14">14&#160;</span>Ijkuakón Jesús omijkuanij iwan okitlalij ima ipan kaja. Iwan katlej okikechpanoayaj in kaja omoketzkej. Iwan Jesús okilwij in mikkatl: </div>
<div class='p'>―Telpochtle, Nej nimitzilwia: ¡Ximoketza! </div>
<div class='p'>
<span class="verse" id="LK7_15">15&#160;</span>Tonses katlej omikka, omotlalij iwan opéj tlapoa, iwan Jesús okimaktilij imaman. 
<span class="verse" id="LK7_16">16&#160;</span>Nochtin omomawtijkej nijkuak ijkón okitakej, iwan opéj kiweyikixtiaj in toTajtzin Dios, okijtoayaj: </div>
<div class='p'>―Omonextij se weyi profeta tonawak. </div>
<div class='p'>Noijki okijtoayaj: </div>
<div class='p'>―Dios owalaj para kinpalewis in judiojtin. </div>
<div class='p'>
<span class="verse" id="LK7_17">17&#160;</span>Nochi in estado de Judea iwan nochtin pueblojtin katlej okiyawalojtokaj, okimatkej tlan Jesús okichij. </div>
<div class='s'>In Juan Tlakuateekij okintitlanke omen imomachtijkawan inawak Jesús </div>
<div class='r'>(Mt. 11:2-19) </div>
<div class='p'>
<span class="verse" id="LK7_18">18&#160;</span>Imomachtijkawan in Juan Tlakuateekij okilwiayaj nochi tlan Jesús okichiwaya. Tonses in Juan okinnotzke omen imomachtijkawan, 
<span class="verse" id="LK7_19">19&#160;</span>iwan okintitlanke inawak Jesús para ma kitlajtlaniitij kox melawak yen Cristo katlej kipia de witz, o noso ok moneki kichiaskej ma wiki. 
<span class="verse" id="LK7_20">20&#160;</span>Itlatitlanilwan in Juan omijkuanijkej inawak Jesús, iwan okitlajtlanijkej: </div>
<div class='p'>―In Juan Tlakuateekij otechwaltitlanke ma timitztlajtlaniikij kox yen tejwatzin tiCristo katlej kipia de witz, o noso ok moneki tikchiaskej ma wiki. </div>
<div class='p'>
<span class="verse" id="LK7_21">21&#160;</span>Nijkuak imomachtijkawan in Juan oajsitoj inawak Jesús, Yej ijkuakón meroj okinpajtijtoka miekej tlakaj katlej okipiayaj tlatlamantle kokolistle, iwan okinkixtiaya ejekamej mach kualtin, iwan okintlachialtiaya katlej mach otlachiayaj. 
<span class="verse" id="LK7_22">22&#160;</span>Ijkuakón Jesús okinnankilij: </div>
<div class='p'>―Xiwian iwan xikilwikan in Juan tlan namejwan ya ankitakej iwan ya ankikakej. Xikilwikan nik in tlakaj katlej mach otlachiayaj axan ya tlachiaj, in koxomej ya kuale nejnemij, katlej opalania innakayo axan ya chipawij de inkokolis, katlej mach otlakakiaj axan ya tlakakij, in mikkamej moyolkuij, iwan in pobrestin kikakij in kuale tlajtole katlej temakixtia. 
<span class="verse" id="LK7_23">23&#160;</span>Ma paki akin amo kipolos itlaneltokalis nonawak. </div>
<div class='p'>
<span class="verse" id="LK7_24">24&#160;</span>Nijkuak oyajkej katlej Juan okintitlanka, ijkuakón Jesús opéj kintlapowia in tlakaj de yen Juan Tlakuateekij: </div>
<div class='p'>―¿Tlan anyajkej ankitatoj ne kan tlawaki? ¿Ankitatoj se tlakatl katlej itlaneltokalis kiitki in ejekatl no ken ijkuak in ejekatl kiitki se akatl? 
<span class="verse" id="LK7_25">25&#160;</span>¿Akin kiné ankitatoj? ¿Ankitatoj se tlakatl katlej omotlakentiaya ika kuale itzotzol? Namejwan kuale ankimatij ke katlej kuale motlakentiaj katej ichan reytin. 
<span class="verse" id="LK7_26">26&#160;</span>Tonses, ¿tlan ankiskej ankitatoj? ¿Se profeta? Melawak, yej okachi kipanawilia ke se profeta. 
<span class="verse" id="LK7_27">27&#160;</span>In tiotlajkuilole tlapoa de yen Juan kan kijta: </div>
<div class='q'>Nej niktitlani notlatematiltij moyakapan, </div>
<div class='q'>ma mitzyektlalili in ojtle. </div>
<div class='m'>
<span class="verse" id="LK7_28">28&#160;</span>Iwan namechilwia, ke entre nochtin in tlakaj mach akaj onkaj katlej okachi ma kipanawili in Juan Tlakuateekij. Pero se tlaneltokak katlej okachi tzikitzin de kan Dios tlanawatia yen yon okachi weyi ke Juan. </div>
<div class='p'>
<span class="verse" id="LK7_29">29&#160;</span>Nochtin in tlakaj iwan asta katlej tlakobraroaj ika impuestos nijkuak okikakej tlan okintlapowij in Juan, omotemakakej ma kinkuateeki, porke okineltokakej iwan okitakej nik sa tekitl kuale itlajtol in toTajtzin Dios katlej Juan okinmachtiaya. 
<span class="verse" id="LK7_30">30&#160;</span>Pero in fariseos iwan in tlamachtijkej de itlanawatil in Moisés mach okineltokakej, mach okinekej ma kinkuateeki in Juan, iwan ijkón yejwan mach okinekej tlan Dios okinekia para yejwan. 
<span class="verse" id="LK7_31">31&#160;</span>Iwan toSeñor Jesús okijtoj: </div>
<div class='p'>―¿Tlan ika welis nikinkompararos in tlakaj de yin tiempo? 
<span class="verse" id="LK7_32">32&#160;</span>Yejwan ken telpokamej katlej motlaliaj mawiltiaj itech tiankistle iwan kintzajtziliaj inmamigoswan, kinmilwiaj: “Mach ijki nik anmawiltiaj. Tejwan otamechtlapichilijkej para ximijtotikan, pero mach anmijtotijkej. Otamechtlakuikilijkej se tlakuikale teyolkokoj, pero mach ankinekej anchokakej.” 
<span class="verse" id="LK7_33">33&#160;</span>Porke, owalaj in Juan katlej mach otlakuaya porke omosawaya (oayunaroaya) iwan mach okonia vino, iwan namejwan ankijtaj ke kipia se ejekatl mach kuale. 
<span class="verse" id="LK7_34">34&#160;</span>Satepan, oniwalaj Nej katlej onimochij nitlakatl, iwan nitlakua iwan nikoni. Iwan namejwan ankijtaj wel nitlakuani iwan nitlawanke, iwan ankijtaj inwan nimowika in tlajtlakolejkej iwan katlej tlakobraroaj ika impuestos. 
<span class="verse" id="LK7_35">35&#160;</span>Pero in ixtlamachilistle de Dios mota por tlan se kichiwa ika Dios iixtlamachilis. </div>
<div class='s'>Jesús oyáj ichan se fariseo itoka Simón </div>
<div class='p'>
<span class="verse" id="LK7_36">36&#160;</span>Se fariseo okinbitaroj in Jesús ma tlakuati ichan. Jesús oyáj ichan fariseo iwan omotlalij itech mesa. 
<span class="verse" id="LK7_37">37&#160;</span>Ijkuakón se siwatl momekatij de yon pueblo, nijkuak okimatke nik in Jesús oyáj otlakuato ichan fariseo, ijkuakón yej ompa oajsito okitkia se boteyajtzin de alabastro tentok de ajwiakayotl. 
<span class="verse" id="LK7_38">38&#160;</span>Omotlalij ikxitlan Jesús chokatok iwan opéj kikxipaka ika ixayo. Satepan opéj kikxiwajwatza ika itzonkal, okikxipipitzoj iwan okiteekilij ajwiakayotl ipan ikxiwan. 
<span class="verse" id="LK7_39">39&#160;</span>Nijkuak ijkón okitak in fariseo katlej okinbitaroj in Jesús, okiyejyekoj: “Tla yin tlakatl melawak yeskia profeta, kimomakani kuenta akin kikikitzkijtok iwan tlan itekiw in siwatl, porke yin siwatl tlajtlakolej.” 
<span class="verse" id="LK7_40">40&#160;</span>Ijkuakón Jesús okilwij in fariseo: </div>
<div class='p'>―Simón, nikneki nimitzilwis se tlajtole. </div>
<div class='p'>In fariseo okinankilij: </div>
<div class='p'>―Xinechilwi, Tlamachtij. </div>
<div class='p'>
<span class="verse" id="LK7_41">41&#160;</span>Jesús okijtoj: </div>
<div class='p'>―Omen tlakaj okiwikiliayaj tomin se katlej tetomintlanetij. Se okiwikiliaya makuile siento denariojtomin, iwan oksé okiwikiliaya omenpoale iwan majtlaktle denariojtomin. 
<span class="verse" id="LK7_42">42&#160;</span>Iwan komo mach oweliaj okikuepiliayaj, in tetomintlanetij okintlapojpolwij san ken omen. Axan xinechilwi, ¿akin okachi okipialij tlasojtlalistle de yonmej omen? </div>
<div class='p'>
<span class="verse" id="LK7_43">43&#160;</span>Simón okinankilij: </div>
<div class='p'>―Nej nikijta yen katlej okachi okitlapojpolwij de tlan okiwikiliaya. </div>
<div class='p'>Jesús okilwij: </div>
<div class='p'>―Melawak tlan tikijta. </div>
<div class='p'>
<span class="verse" id="LK7_44">44&#160;</span>Tonses Jesús okitlatak in siwatl, iwan okilwij in Simón: </div>
<div class='p'>―¿Tikita yin siwatl? Onikalakke mokalijtik, iwan mach otinechmakak atl para nokxiwan. Pero yin siwatl onechikxipakke ika ixayo, iwan onechikxiwajwatzke ika itzonkal. 
<span class="verse" id="LK7_45">45&#160;</span>Tej mach otinechixpipitzoj, pero yej nechikxipipitzojtok desde onikalakke. 
<span class="verse" id="LK7_46">46&#160;</span>Tej mach otinechtlalilij aseite ipan notzontekon, pero yej onechteekilij ajwiakayotl ipan nokxiwan. 
<span class="verse" id="LK7_47">47&#160;</span>Por yonik nimitzilwia, yin siwatl mota nik okichij miek tlajtlakole iwan axan Nej yoniktlapojpolwij de nochi itlajtlakol porke nikita nik sa tekitl nechtlasojtla. Nijkuak se tlakatl kimachilia mach okachi moneki ma kitlapojpolwikan, tonses noijki san achitzin motlasojkamatis nijkuak kitlapojpolwiskej. </div>
<div class='p'>
<span class="verse" id="LK7_48">48&#160;</span>Ijkuakón okilwij in siwatl: </div>
<div class='p'>―Nimitztlapojpolwia de nochi motlajtlakol. </div>
<div class='p'>
<span class="verse" id="LK7_49">49&#160;</span>Iwan inbitadostin katlej ompa oewatokaj iwan Jesús, opéj kimolwiaj entre yejwan: </div>
<div class='p'>―¿Akin yin tlakatl? ¿Tlanik mixewia tetlapojpolwia itech tlajtlakole? </div>
<div class='p'>
<span class="verse" id="LK7_50">50&#160;</span>Pero Jesús okilwij in siwatl: </div>
<div class='p'>―Motlaneltokalis yomitzmakixtij. Xiwia ika kuale.  </div>
<div class='psalmlabel' id='LK8_0'> 8</div>
<div class='s'>In Siwamej katlej okipalewiayaj in Jesús </div>
<div class='p'>
<span class="verse" id="LK8_1">1&#160;</span>Satepan de yon, Jesús onemia itech miekej weyikantin iwan itech miekej pueblojtin, okitematiltijtinemia iwan otetlapowijtinemia de yen kuale tlajtole katlej temakixtia de kenik Dios tlanawatia. In majtlaktle iwan omen imomachtijkawan oyayaj iwan Jesús. 
<span class="verse" id="LK8_2">2&#160;</span>Noijki Iwan oyayaj sekimej siwamej katlej okinpajtij de mach kualtin ejekamej iwan de tlatlamantle kokolistle. Sekimej de yejwan katlej oyayaj iwan Jesús itoka María katlej noijki kinotzaj Magdalena katlej de pueblo de Magdala. Itech yon María okiskej chikomen ejekamej mach kualtin. 
<span class="verse" id="LK8_3">3&#160;</span>Noijki oyaya in Juana, isiwa in Chuza, yon tlakatl Chuza yej okitaya nochi tlan iaxka in rey Herodes. Noijki oyaya in Susana, iwan miekej oksekimej siwamej katlej okipalewiayaj in Jesús ika tlan okipiayaj. </div>
<div class='s'>Ejemplo de se tlakatl tlatookak </div>
<div class='r'>(Mt. 13:1-9; Mr. 4:1-9) </div>
<div class='p'>
<span class="verse" id="LK8_4">4&#160;</span>Miekej okiskej de inpueblo para kitaskej in Jesús. Iwan nijkuak omololojkej miekej tlakaj, ijkuakón okintlapowij ika se ejemplo. Okinmilwij: </div>
<div class='p'>
<span class="verse" id="LK8_5">5&#160;</span>―Se tlakatl oyáj otookato. Nijkuak otookatoka, sekin semiya owetzke ipan ojtle. In tlakaj ipan otlajtlaksakej, iwan totomej okikuajkej. 
<span class="verse" id="LK8_6">6&#160;</span>Oksekin semiya owetzke ijtik teyoj. Iwan nijkuak yon semiya okiske, niman owakke porke okipoloaya kuechawalotl. 
<span class="verse" id="LK8_7">7&#160;</span>Oksekin semiya owetzke itzalko xiwitl witzoj, iwan in xiwitl witzoj okixiwmiktij in semiya katlej okiske. 
<span class="verse" id="LK8_8">8&#160;</span>Iwan oksekin semiya owetzke kan kuale tlale. Iwan nijkuak okiske, omoskaltij iwan okipixke kuale itlakilo, iwan kada se semiya okitemakak asta se siento itliolo. </div>
<div class='p'>Nijkuak Jesús otlanke ijkón okijtoj, ijkuakón okinmilwij chikawak: </div>
<div class='p'>―Tla ankinekij ankimomakaskej kuenta, xikkakikan. </div>
<div class='s'>Jesús okitlajtlanijkej tlanik tlamachtia ika ejemplos </div>
<div class='r'>(Mt. 13:10-17; Mr. 4:10-12) </div>
<div class='p'>
<span class="verse" id="LK8_9">9&#160;</span>Imomachtijkawan okitlajtlanijkej tlan kijtosneki yon ejemplo. 
<span class="verse" id="LK8_10">10&#160;</span>Iwan Jesús okinmilwij: </div>
<div class='p'>―Namejwan Dios yoamechkawilij xikmatikan tlan oyeka tlatitok de kenik Dios tlanawatia. Pero oksekimej se kinmachtia ika ejemplos, para ijkón, maski ma kitakan tlan nikchiwa, mach ma kimomakakan kuenta tlan kitaj. Iwan maski ma kikakikan notlajtol, mach ma kimatikan tlan kikakij. </div>
<div class='s'>Jesús okintomilij in ejemplo de yen tlatookak </div>
<div class='r'>(Mt. 13:18-23; Mr. 4:13-20) </div>
<div class='p'>
<span class="verse" id="LK8_11">11&#160;</span>’In ejemplo katlej yonamechilwij kijtosneki yen yin: In semiya yon kej yeskia itlajtol in Dios. 
<span class="verse" id="LK8_12">12&#160;</span>In semiya katlej owetzke ipan ojtle yon ken akinmej kikakij itlajtol in Dios, pero witz in diablo iwan kinkixtilia in tlajtole katlej omotookak ipan inyolo, para amo ma kineltokakan iwan amo ma momakixtikan. 
<span class="verse" id="LK8_13">13&#160;</span>In semiya katlej owetzke ijtik teyoj, yon ken akinmej kikakij itlajtol in Dios iwan kiresibiroaj ika pakilistle, pero mach wejkatlan monelwayotiaj. Kineltokaj san kanaj keski tonale, pero nijkuak pewa tlajyowiaj ijkuakón mosotlawaj iwan kikawaj in Dios. 
<span class="verse" id="LK8_14">14&#160;</span>In semiya katlej owetzke itzalko in xiwitl witzoj, yon ken akinmej kikakij itlajtol in Dios pero mach welij tlakij porke sa tekitl tlanemiliaj de kenik mopanoltiskej, iwan kenik morikojtiliskej iwan kenik mopaktiskej itech innemilis. 
<span class="verse" id="LK8_15">15&#160;</span>Pero in semiya katlej owetzke kan kuale tlale, yon ken akinmej ika kuale inyolo melawak kikakij itlajtol in Dios iwan nochipa kichiwaj tlan kijta itlajtol. Yonmej melawak kitemakaj kuale intlakilo. </div>
<div class='s'>Ejemplo de se tlanextle </div>
<div class='r'>(Mr. 4:21-25) </div>
<div class='p'>
<span class="verse" id="LK8_16">16&#160;</span>’Mach akaj kitlikuitia se tlanextle para satepan kixtzakuas ika itlaj o noso kitlalis itlampa se kuawtlapechtle, sino motlalia ajkopan, para ma kintlawili nochtin akinmej kalakiskej kalijtik. 
<span class="verse" id="LK8_17">17&#160;</span>Porke nochi katlej amo momati kipia por momatis, iwan nochi katlej kajki tlatitok kipia por nesis iwan motas. </div>
<div class='p'>
<span class="verse" id="LK8_18">18&#160;</span>’Ijkón kiné, kuale xikkakikan. Porke akin kinekis moskaltis okachi itech itlajtol in Dios, moskaltis okachi. Iwan katlej amo kinekis, kipolos asta tlan ya kimati. </div>
<div class='s'>Imaman iwan ikniwan Jesús </div>
<div class='r'>(Mt. 12:46-50; Mr. 3:31-35) </div>
<div class='p'>
<span class="verse" id="LK8_19">19&#160;</span>Satepan imaman iwan ikniwan Jesús oejkokej kan Yej oyeka, pero mach owelikej oasitoj asta inawak porke oyekaj miekej tlakaj. 
<span class="verse" id="LK8_20">20&#160;</span>Iwan se tlakatl okilwij in Jesús: </div>
<div class='p'>―Momaman iwan mokniwan katej kalan iwan kinekij mitzitaskej. </div>
<div class='p'>
<span class="verse" id="LK8_21">21&#160;</span>Pero Jesús okinmilwij: </div>
<div class='p'>―In tlakaj katlej kikakij itlajtol in Dios iwan kichiwaj tlan kijta, kijtosneki yejwan nomaman iwan yejwan nokniwan. </div>
<div class='s'>Jesús okiketzaltij in ejekatl iwan atl </div>
<div class='r'>(Mt. 8:23-27; Mr. 4:35-41) </div>
<div class='p'>
<span class="verse" id="LK8_22">22&#160;</span>Se tonale Jesús otlejkok itech se barko iwan imomachtijkawan, iwan okinmilwij: </div>
<div class='p'>―Ma tipanokan oksé lado de yin atl. </div>
<div class='p'>Iwan oyajkej. 
<span class="verse" id="LK8_23">23&#160;</span>Iwan nijkuak opanotiayaj, Jesús okochke. Ijkuakón owalaj se ejekatl chikawak iwan atl opéj motlamotla ipan barko iwan opéj atemi asta ya meroj apolakini. 
<span class="verse" id="LK8_24">24&#160;</span>Ijkuakón okijxitijkej in Jesús, iwan okilwijkej: </div>
<div class='p'>―¡Tlamachtij! ¡Tlamachtij! ¡Tiapolakij! </div>
<div class='p'>Jesús omoketzke iwan okajwak in ejekatl iwan atl katlej omotlatlamotlaya. Ijkuakón omoketzke in ejekatl iwan atl iwan nochi omokaj sa tlamantok. 
<span class="verse" id="LK8_25">25&#160;</span>Ijkuakón Jesús okinmilwij imomachtijkawan: </div>
<div class='p'>―¿Kanin kajki namotlaneltokalis? </div>
<div class='p'>Yejwan sa tekitl omomawtijkej iwan sa otlajtlachixkej (omomajmawtijkej), iwan omotlajtlaniayaj se iwan oksé: </div>
<div class='p'>―¿Akin yin tlakatl? ¿Kenik weli kinnawatia in ejekatl iwan atl iwan kitlakitaj? </div>
<div class='s'>Jesús okinkixtij ejekamej mach kualtin de itech se tlakatl </div>
<div class='r'>(Mt. 8:28-34; Mr. 5:1-20) </div>
<div class='p'>
<span class="verse" id="LK8_26">26&#160;</span>Satepan oejkokej ipan intlal in gadarenostlakaj, katlej kajki oksé lado de yen atl iwan kixnamiktok in estado de Galilea. 
<span class="verse" id="LK8_27">27&#160;</span>Nijkuak Jesús otemok de itech barko, ijkuakón se tlakatl de yon pueblo omijkuanij inawak Jesús. Yon tlakatl ya wejkawitl okinpiaya ejekamej mach kualtin. Mach omotzotzoltiaya iwan nion mach ochantia itech se kale, sino ochantia ijtik mikkakuyoktin. 
<span class="verse" id="LK8_28">28&#160;</span>Nijkuak in tlakatl okitak in Jesús, otzajtzik chikawak iwan omotlankuaketzke ikxitlan, iwan okijtoj chikawak: </div>
<div class='p'>―¿Tlan tikneki nowan, Jesús, teKone de Dios Weyikistok (Weyititok)? Nimitztlatlawtia amo xinechtitlani ijtik tliko. </div>
<div class='p'>
<span class="verse" id="LK8_29">29&#160;</span>Ijkón okijtoj porke Jesús okinawatijtoka in mach kuale ejekatl ma kisa de ijtik in tlakatl. Ya wejkawitl in ejekatl mach kuale yokimoaxkatijka in tlakatl. Iwan miek buelta okijilpiayaj ika kadena itech imawan iwan itech ikxiwan. Pero yej okinkojkotonaya in kadenajtin, iwan in mach kuale ejekatl okitoktiaya ma wia kan tlawaki. 
<span class="verse" id="LK8_30">30&#160;</span>Jesús okitlajtlanij: </div>
<div class='p'>―¿Tlan motoka? </div>
<div class='p'>Iwan yej okinankilij: </div>
<div class='p'>―Nej nikpia miek notoka. </div>
<div class='p'>Ijkón okijtoj porke oyekaj sa tekitl miekej ejekamej mach kualtin katlej okalakej ijtik in tlakatl. 
<span class="verse" id="LK8_31">31&#160;</span>Iwan in ejekamej mach kualtin okitlatlawtijkej in Jesús amo ma kintitlani ijtik in kuyoktle weyi katlej mach kipia kan ontlami. 
<span class="verse" id="LK8_32">32&#160;</span>Komo oyekaj miekej pitzomej otlakuajtokaj ipan tepetl, in mach kualtin ejekamej okitlatlawtijkej in Jesús ma kinkawili ma kalakikan inmijtik in pitzomej. Jesús okinkawilij kiné. 
<span class="verse" id="LK8_33">33&#160;</span>Ijkuakón in ejekamej mach kualtin okiskej de ijtik in tlakatl iwan okalakej inmijtik in pitzomej, iwan pitzomej nochtin okikistewakej iwan omotepejxiwitoj ixkuak se tepejxitl iwan owetzkej asta ijtik atl, nochtin omoatlanwijkej iwan omikkej. </div>
<div class='p'>
<span class="verse" id="LK8_34">34&#160;</span>In tlajpixkej de yonmej pitzomej, nijkuak okitakej tlan otlamochij, omotlalojkej oyajkej okitematiltitoj itech pueblo iwan ik tetlalaj. 
<span class="verse" id="LK8_35">35&#160;</span>In tlakaj oyajkej okitatoj tlan otlamochij. Nijkuak oajsitoj kan oyeka in Jesús, okajsitajsikej in tlakatl katlej ijtik okiskej in ejekamej mach kualtin, ewatok ikxitlan Jesús. Ya tzotzolejtok iwan ya ika kuale itlalnamikilis. Iwan omomajmawtijkej. 
<span class="verse" id="LK8_36">36&#160;</span>Akinmej okitakej tlan otlamochij, otetlapowijkej kenik opajtik in tlakatl katlej ijtik okiskej in ejekamej mach kualtin. 
<span class="verse" id="LK8_37">37&#160;</span>Tonses nochtin in tlakaj de yon región de Gadara opéj kitlatlawtiaj in Jesús ma wia de ompa, porke sa tekitl omomawtiayaj. Ijkuakón kiné, Jesús otlejkok itech barko iwan oyáj. 
<span class="verse" id="LK8_38">38&#160;</span>In tlakatl katlej ijtik okiskej in ejekamej mach kualtin, okitlatlawtij in Jesús ma kikawili ma wia Iwan, pero Jesús okinawatij ma mokawa. Okilwij: </div>
<div class='p'>
<span class="verse" id="LK8_39">39&#160;</span>―Ximokuepa mochan, iwan xitetlapowi de nochi in wejweyin tlamantin tlan Dios okichij por tej. </div>
<div class='p'>In tlakatl oyáj, iwan otetlapowij itech nochi in pueblo de nochi tlan Jesús okichij por yej. </div>
<div class='s'>In siwatl katlej okitzotzolkitzkij in Jesús iwan opajtik </div>
<div class='r'>(Mt. 9:18-26; Mr. 5:21-43) </div>
<div class='p'>
<span class="verse" id="LK8_40">40&#160;</span>Nijkuak Jesús omokuepke oksé lado de yen lago, in tlakaj okiresibirojkej ika pakilistle. Porke nochtin okichixtokaj. 
<span class="verse" id="LK8_41">41&#160;</span>Ijkuakón owalaj se tlakatl itoka Jairo, katlej oyeka tlayekanke de itech se tiopan de yen judiojtin. Yon tlakatl omotlankuaketzke ikxitlan Jesús iwan okitlatlawtij ma wia ichan, 
<span class="verse" id="LK8_42">42&#160;</span>porke okipiaya san se itakkoj de majtlaktle iwan ome xiwitl, katlej yomiktoka. Nijkuak Jesús yoyaya ichan Jairo, miekej tlakaj no Iwan oyayaj iwan asta sa okipajpatzmiktiayaj. </div>
<div class='p'>
<span class="verse" id="LK8_43">43&#160;</span>Ompa intzalko oyaya se siwatl katlej okipiaya majtlaktle iwan ome xiwitl de oestlapowik, iwan yokitlamij nochi itomin innawak in tepajtijkej, iwan mach akaj owelia okipajtiaya. 
<span class="verse" id="LK8_44">44&#160;</span>Yon siwatl omijkuanij ikuitlapan Jesús iwan okitempankitzkilij itzotzol, iwan san niman ijkuakón omoketzke iestlapowilis. </div>
<div class='p'>
<span class="verse" id="LK8_45">45&#160;</span>Ijkuakón Jesús okijtoj: </div>
<div class='p'>―¿Akin okitzkij notlaken? </div>
<div class='p'>Nochtin okijtoayaj nik in yejwan mach okikitzkilijkej, ijkuakón Pedro iwan ikompañeroswan okijtojkej: </div>
<div class='p'>―Tlamachtij, in tlakaj mitzpajpatzmiktiaj iwan mitztojtopewaj, ¿tlanik ok titlajtlani akin okitzkij motlaken? </div>
<div class='p'>
<span class="verse" id="LK8_46">46&#160;</span>Pero Jesús okijtoj: </div>
<div class='p'>―Akaj onechtlakenkitzkij. Porke onikmachilij notech okiske poder iwan nikmati nik akaj opajtik ika nopoder. </div>
<div class='p'>
<span class="verse" id="LK8_47">47&#160;</span>Nijkuak in siwatl okimomakak kuenta nik mach welis kitlaatis de kenik opajtik, owalaj papatlakatiwitz (bibiokatiwitz) iwan omotlankuaketzke ikxitlan Jesús. Okimokuitij nochi inmixpan nochtin tlakaj por tlanik okitzotzolkitzkij, iwan kenik opajtitiwetzke san niman nijkuak okitzotzolkitzkij. 
<span class="verse" id="LK8_48">48&#160;</span>Ijkuakón Jesús okilwij in siwatl: </div>
<div class='p'>―Nokone, yotipajtik porke otinechneltokak. Xiwia ika kuale. </div>
<div class='p'>
<span class="verse" id="LK8_49">49&#160;</span>Nijkuak in Jesús ok okitlapowijtoka in siwatl, ijkuakón oejkok se tlakatl katlej owalaj de ichan Jairo, yon Jairo yen katlej tlayekanke de tiopan, iwan yon tlakatl okilwij in Jairo: </div>
<div class='p'>―Motakkoj yomikke. Ayakmo xiktekimaka in Tlamachtij. </div>
<div class='p'>
<span class="verse" id="LK8_50">50&#160;</span>Pero nijkuak Jesús okikakke, okilwij: </div>
<div class='p'>―Amo ximomawti. Tej san xitlaneltokato, iwan motakkoj pajtis. </div>
<div class='p'>
<span class="verse" id="LK8_51">51&#160;</span>Nijkuak Jesús oajsito ichan Jairo, Jesús mach akaj okawilij ma kalaki Iwan, san yen Pedro, Jacobo, Juan iwan tetajmej de yen takkoj. 
<span class="verse" id="LK8_52">52&#160;</span>Nochtin okichokilijtokaj iwan omoyolkokojtokaj. Pero Jesús okinmilwij: </div>
<div class='p'>―Amo xichokakan. In takkoj ayamo miki, sino yej san kochi. </div>
<div class='p'>
<span class="verse" id="LK8_53">53&#160;</span>Yejwan san okiwewetzkilijkej, porke okimatiaj nik yomikke. 
<span class="verse" id="LK8_54">54&#160;</span>Tonses in Jesús okimakitzkij in takkoj iwan okilwij chikawak: </div>
<div class='p'>―Takkoj, ximewa. </div>
<div class='p'>
<span class="verse" id="LK8_55">55&#160;</span>San niman ianima omokuepke oksemi itech inemilis iwan owalmejtewak. Jesús okinnawatij ma kitlamakakan in takkoj. 
<span class="verse" id="LK8_56">56&#160;</span>In tetajmej de yon takkoj sa otlajtlachixkej (omomajmawtijkej). Pero Jesús okinnawatij amakaj itlaj ma kilwikan de tlan otlamochij.  </div>
<div class='psalmlabel' id='LK9_0'> 9</div>
<div class='s'>Jesús okinnotzke majtlaktle iwan ome imomachtijkawan para ma tetlapowitij </div>
<div class='r'>(Mt. 10:5-15; Mr. 6:7-13) </div>
<div class='p'>
<span class="verse" id="LK9_1">1&#160;</span>Jesús okinmololoj in majtlaktle iwan omen imomachtijkawan iwan okinmakak poder iwan tlanawatijkayotl para kinkixtiskej nochi tlamantle de ejekamej mach kualtin, iwan para tepajtiskej de nochi kokolistle. 
<span class="verse" id="LK9_2">2&#160;</span>Okintitlanke ma kitematiltitij de kenik Dios tlanawatia, iwan ma kinpajtikan in kokoxkej. 
<span class="verse" id="LK9_3">3&#160;</span>Iwan okinmilwij: </div>
<div class='p'>―Amitlaj xikitkikan nijkuak anyaskej ipan ojtle, nion karrotij, nion bolsa, nion pan, nion tomin, iwan nimpor amo xikitkikan ome namotzotzol. 
<span class="verse" id="LK9_4">4&#160;</span>San katlij yej kalijtik kan anmajsiskej, ompa ximokawakan asta ijkuak ankisaskej de itech yon pueblo. 
<span class="verse" id="LK9_5">5&#160;</span>Iwan kan amo kinekiskej anmechresibiroskej, xikisakan de itech yon pueblo iwan ximokxitlaltzejtzelokan, para ma kimomakakan kuenta nik mach kuale tlan yejwan kichiwaj. </div>
<div class='p'>
<span class="verse" id="LK9_6">6&#160;</span>Yejwan, kiné, oyajkej itech nochtin pueblojtzitzintin, okitematiltijtiajkej in kuale tlajtole katlej temakixtia iwan okinpajtijtiajkej in kokoxkej. </div>
<div class='s'>In Juan Tlakuateekij okimiktijkej </div>
<div class='r'>(Mt. 14:1-12; Mr. 6:14-29) </div>
<div class='p'>
<span class="verse" id="LK9_7">7&#160;</span>In gobernador o noso rey Herodes okimatke nochi tlan Jesús okichiwaya, iwan mach ok okimatia tlan kichiwas, porke sekimej okijtoayaj ke Juan Tlakuateekij yomoyolkuik oksemi satepan de omikke. 
<span class="verse" id="LK9_8">8&#160;</span>Oksekimej okijtoayaj yen profeta Elías yomonextij. Iwan oksekimej okijtoayaj yon se katlej ya wejkawitl profeta yomoyolkuik. 
<span class="verse" id="LK9_9">9&#160;</span>Pero Herodes okijtoj: </div>
<div class='p'>―Nej nonewian onitlanawatij ma kikechtzontekikan in Juan. ¿Akin yin, kiné, wel nikkaki motlapowiaj de yej? </div>
<div class='p'>Iwan Herodes okitemoaya kenik welis kitas in Jesús. </div>
<div class='s'>Jesús okintlamakak makuile mil tlakaj </div>
<div class='r'>(Mt. 14:13-21; Mr. 6:30-44; Jn. 6:1-14) </div>
<div class='p'>
<span class="verse" id="LK9_10">10&#160;</span>Nijkuak in tlatitlaniltin omokuepatoj, okimatiltijkej in Jesús nochi tlan okichijkej. Satepan okinwikak iwan oyajkej san yejwan inselti ik se lugar kan tlalkawale kan mach akaj tlakatl nemi, iwan mach wejka de pueblo de Betsaida. 
<span class="verse" id="LK9_11">11&#160;</span>Pero nijkuak in tlakaj okimatkej, oyajkej okajsitoj. Jesús okinresibiroj iwan okintlapowij de kenik Dios tlanawatia iwan okinpajtij in kokoxkej. </div>
<div class='p'>
<span class="verse" id="LK9_12">12&#160;</span>Nijkuak otiotlakik, in majtlaktle iwan omen imomachtijkawan omijkuanijkej inawak Jesús iwan okilwijkej: </div>
<div class='p'>―Xikintitlani in tlakaj para ma mosewitij iwan ma kitemotij tlan kikuaskej. Ma wian ik pueblojtzitzintin iwan ik rancherías katlej katej serka, porke nian kan tikatej mach itlaj onkaj. </div>
<div class='p'>
<span class="verse" id="LK9_13">13&#160;</span>Jesús okinmilwij: </div>
<div class='p'>―Namejwan xikintlamakakan. </div>
<div class='p'>Yejwan okilwijkej: </div>
<div class='p'>―Mach tikpiaj tlanon tikinmakaskej, sanwel tikpiaj makuile pan iwan ome michimej. ¿O noso tikneki ma tiwian ma tikkowatij sekin tlakuale para nochtin? </div>
<div class='p'>
<span class="verse" id="LK9_14">14&#160;</span>Oyekaj kej makuile mil tlakaj. Ijkuakón Jesús okinmilwij imomachtijkawan: </div>
<div class='p'>―Xikinnawatikan ma motlalikan por grupojtin de ojomen poale iwan majtlaktle. </div>
<div class='p'>
<span class="verse" id="LK9_15">15&#160;</span>Ijkón okichijkej iwan nochtin omotlalijkej. 
<span class="verse" id="LK9_16">16&#160;</span>Ijkuakón Jesús okintilanke in makuile pan iwan ome michimej. Oajkopantlachixke, omotlasojkamatke inawak Dios por yon pan iwan michimej, iwan satepan de okinkojkotonke, okinmakak imomachtijkawan para ma kinxejxelilikan in tlakaj. 
<span class="verse" id="LK9_17">17&#160;</span>Nochtin kuale otlakuajkej asta oixwikej. Satepan okintemitijkej majtlaktle iwan ome chikimej de pedasos katlej osobraroj. </div>
<div class='s'>Pedro okijtoj Jesús yen Cristo </div>
<div class='r'>(Mt. 16:13-19; Mr. 8:27-29) </div>
<div class='p'>
<span class="verse" id="LK9_18">18&#160;</span>Se tonale nijkuak Jesús omotiotzajtzilijtoka iselti iwan noijki ompa Iwan oyekaj imomachtijkawan, okintlajtlanij: </div>
<div class='p'>―¿Ken kijta in tlakaj? ¿Akin Nej? </div>
<div class='p'>
<span class="verse" id="LK9_19">19&#160;</span>Yejwan okinankilijkej: </div>
<div class='p'>―Sekimej kijtaj tejwatzin tiJuan Tlakuateekij. Oksekimej kijtaj tejwatzin tiElías, iwan sekimej kijtaj tejwatzin tiprofeta katlej ya wejkawitl otimikke iwan axan yotimoyolkuik. </div>
<div class='p'>
<span class="verse" id="LK9_20">20&#160;</span>Tonses Jesús okintlajtlanij: </div>
<div class='p'>―Iwan namejwan, ¿ken ankijtaj? ¿Akin Nej? </div>
<div class='p'>Iwan Pedro okilwij: </div>
<div class='p'>―Tejwatzin tiCristo katlej Dios omitzwaltitlanke. </div>
<div class='s'>Jesús okinmilwij kenik mikis </div>
<div class='r'>(Mt. 16:20-28; Mr. 8:30―9:1) </div>
<div class='p'>
<span class="verse" id="LK9_21">21&#160;</span>Pero Jesús kuale okinnawatij amakaj itlaj ma kilwikan. 
<span class="verse" id="LK9_22">22&#160;</span>Iwan okinmilwij: </div>
<div class='p'>―Nej katlej onimochij nitlakatl sa tekitl nitlajyowis miek. In tlayekankej tetajtzitzintin, in tlayekankej tiopixkej, iwan tlamachtijkej de itlanawatil in Moisés mach nechnekiskej iwan nechmiktiskej. Pero ipan eyi tonale nimoyolkuis (nimoyolitis). </div>
<div class='p'>
<span class="verse" id="LK9_23">23&#160;</span>Iwan okinmilwij nochtin: </div>
<div class='p'>―Tla akaj kineki witz nonawak, ma wiki kiné, pero moneki ayakmo ma kichiwa san tlan yej kinekis. Sino kipia de kixikos nochipa nochi san tlan panos iwan ma wiki nowan maski ma kimiktikan itech krus. 
<span class="verse" id="LK9_24">24&#160;</span>Porke akin kinekis kimakixtis inemilis, kipolos, pero akin kipolos inemilis por Nej, kimakixtis inemilis. 
<span class="verse" id="LK9_25">25&#160;</span>Porke mach itlaj ipatij tla se tlakatl kimoaxkatis nochi tlan onkaj ixko yin tlaltikpak, iwan satepan ianima yas ijtik tliko. 
<span class="verse" id="LK9_26">26&#160;</span>Tla se tlakatl pinawas de Nej iwan de notlajtol, Nej noijki akin onimochij nitlakatl nipinawas de yon tlakatl nijkuak niwitz ika nomawisotlanex, iwan ika imawisotlanex in noPapan iwan angelestin yolchipawakej. 
<span class="verse" id="LK9_27">27&#160;</span>Pero ipan melajka namechilwia, sekimej katlej nian katej, mach kixmatiskej in mikilistle asta amo ma kitakan kenik in Dios tlanawatia. </div>
<div class='s'>Jesús otlakenpetlanke </div>
<div class='r'>(Mt. 17:1-8; Mr. 9:2-8) </div>
<div class='p'>
<span class="verse" id="LK9_28">28&#160;</span>Satepan de opanok kanaj chikueyi tonale de ijkuak okijtoj in yon tlamantle, Jesús otlejkok ipan se tepetl omotiotzajtzilito, okinwikak in Pedro, Jacobo iwan Juan. 
<span class="verse" id="LK9_29">29&#160;</span>Nijkuak Jesús omotiotzajtzilijtoka, ixko omopatlak, iwan noijki omopatlak itzotzol iwan sa tekitl oistayak iwan opetlanke. 
<span class="verse" id="LK9_30">30&#160;</span>Ijkuakón omonextijkej omen tlakaj omotlapowijtokaj iwan Jesús. Yen Moisés iwan Elías. 
<span class="verse" id="LK9_31">31&#160;</span>Omonextijkej kinyawalojtok imawisotlanex in Dios petlantok sa tekitl, omotlapowijtokaj iwan Jesús de kenik tlajyowis iwan kenik ixpoliwis itech weyikan de Jerusalén. 
<span class="verse" id="LK9_32">32&#160;</span>Maski in Pedro iwan ikompañeroswan sa tekitl okochisnekiaj, omokajkej ijsatokej, iwan okitakej imawisotlanex in Jesús iwan ok omen tlakaj katlej Iwan oyekaj. 
<span class="verse" id="LK9_33">33&#160;</span>Nijkuak nekatej tlakaj okajtejtiayaj in Jesús, ijkuakón Pedro okilwij: </div>
<div class='p'>―Tlamachtij, sa kuale nian tikatej. Ma tikinchiwakan eyi akawalkaltin, se para tejwatzin, se para Moisés iwan se para Elías. </div>
<div class='p'>Pero Pedro mach okimatia tlan okijtoaya. 
<span class="verse" id="LK9_34">34&#160;</span>Iwan mientras Pedro ijkón okijtojtoka, ijkuakón owalaj se mixtle iwan okinkenke, iwan nijkuak yoyekaj ijtik in mixtle, omomawtijkej. 
<span class="verse" id="LK9_35">35&#160;</span>Ijkuakón omokakke se tlajtole de ijtik mixtle. Ijkín omokakke okijtoj: </div>
<div class='p'>―Yin yen notlasojKone, xikkakilikan itlajtol. </div>
<div class='p'>
<span class="verse" id="LK9_36">36&#160;</span>Nijkuak otlanke omokakke yon tlajtole, ijkuakón okitakej in Jesús sa iselti. Yejwan mach ok itlaj okijtojkej, iwan itech nekatej tonaltin mach akaj itlaj okilwijkej de tlan okitakej. </div>
<div class='s'>Jesús okipajtij se telpochtle katlej okipiaya se ejekatl mach kuale </div>
<div class='r'>(Mt. 17:14-21; Mr. 9:14-29) </div>
<div class='p'>
<span class="verse" id="LK9_37">37&#160;</span>Owalmostlatik, nijkuak otemokej de ipan tepetl, miekej tlakaj okinamikitoj in Jesús. 
<span class="verse" id="LK9_38">38&#160;</span>Ijkuakón se tlakatl katlej oyaya intzalko in tlakaj, okijtoj chikawak: </div>
<div class='p'>―Tlamachtij, nimitztlatlawtia xinechitili nokone, porke san yen se nikpia. 
<span class="verse" id="LK9_39">39&#160;</span>Se ejekatl mach kuale kikitzkia iwan kitzajtzitia iwan kitoktia ma mimiki iwan ma kamaposoni. Kikojkokoa iwan mach kineki kikajkawas. 
<span class="verse" id="LK9_40">40&#160;</span>Onikintlatlawtij momomachtijkawan ma kikixtilikan in ejekatl mach kuale, pero mach owelikej. </div>
<div class='p'>
<span class="verse" id="LK9_41">41&#160;</span>Jesús okinankilij: </div>
<div class='p'>―¡Namejwan mach antlaneltokakej iwan ankiyejyekoaj tlan mach kuale! ¿Asta keman nietos amowan? ¿Asta keman ijkón namechxikojtos? Nian xinechwalwikili mokone. </div>
<div class='p'>
<span class="verse" id="LK9_42">42&#160;</span>Pero nijkuak in telpochtle yomijkuanijtiaya inawak Jesús, in ejekatl mach kuale okitlalwitekke iwan okitoktij ma mimiki. Pero Jesús okajwak in ejekatl mach kuale, iwan okipajtij in telpochtle iwan okimaktilij ipapan. 
<span class="verse" id="LK9_43">43&#160;</span>Nochtin sa otlajtlachixkej (omomajmawtijkej) de yen ipoder in toTajtzin Dios. </div>
<div class='s'>Jesús oksemi okitematiltij imikilis </div>
<div class='r'>(Mt. 17:22-23; Mr. 9:30-32) </div>
<div class='p'>Mientras nochtin sa otlajtlachiayaj de tlan Jesús okichiwaya, Jesús okinmilwij imomachtijkawan: </div>
<div class='p'>
<span class="verse" id="LK9_44">44&#160;</span>―Kuale xikkakikan yin tlan namechilwis iwan amo xikelkawakan: Nej katlej onimochij nitlakatl nechtemaktiskej (nechtemaktiliskej) inmak in tlakaj. </div>
<div class='p'>
<span class="verse" id="LK9_45">45&#160;</span>Pero imomachtijkawan mach okimomakayaj kuenta tlan okinmilwiaya, porke Dios ayamo okinkawiliaya ma kimomakakan kuenta. Iwan okimakasiaj de kitlajtlaniiskej tlan kijtosneki. </div>
<div class='s'>¿Akin okachi weyikistok? </div>
<div class='r'>(Mt. 18:1-5; Mr. 9:33-37) </div>
<div class='p'>
<span class="verse" id="LK9_46">46&#160;</span>Satepan imomachtijkawan opéj motlatlajtolkuepaj de akin okachi weyikistok (weyititok) de entre yejwan. 
<span class="verse" id="LK9_47">47&#160;</span>Pero Jesús okimomakak kuenta de tlan yejwan okiyejyekoayaj. Ijkuakón okitilanke se chokotzin, iwan okitlalij inakastlan. 
<span class="verse" id="LK9_48">48&#160;</span>Iwan okinmilwij: </div>
<div class='p'>―Akin kiresibiros se chokotzin ken yin ika notoka, kijtosneki Nej nechresibiroa. Iwan akin Nej nechresibiroa, noijki kiresibiroa akin onechwaltitlanke. Porke akin kintekichiwilis in oksekimej, yen yon okachi weyikistos. </div>
<div class='s'>Akin amo kajki kontra tejwan towan kajki </div>
<div class='r'>(Mr. 9:38-40) </div>
<div class='p'>
<span class="verse" id="LK9_49">49&#160;</span>Ijkuakón Juan okilwij: </div>
<div class='p'>―Tlamachtij, otiktakej se tlakatl kinkixtia ejekamej mach kualtin ika motoka. Iwan tejwan otikilwijkej ayakmo ijkón ma kichiwa, porke mach towan nemi. </div>
<div class='p'>
<span class="verse" id="LK9_50">50&#160;</span>Pero Jesús okilwij: </div>
<div class='p'>―Xikkawilikan ma kichiwa, porke akin amo kajki kontra tejwan, towan kajki. </div>
<div class='s'>Jesús okajwak in Jacobo iwan Juan </div>
<div class='p'>
<span class="verse" id="LK9_51">51&#160;</span>Nijkuak yoajsia in tonale para Jesús tlejkos ilwikak, opéj nejnemi ika yolchikawalistle para Jerusalén. 
<span class="verse" id="LK9_52">52&#160;</span>Okintitlanke sekimej itlatitlanilwan ma tlayekanakan ma wian itech se pueblo de estado de Samaria, para ma kitemolitij kan motepialtis (mokalotis). 
<span class="verse" id="LK9_53">53&#160;</span>Pero in tlakaj samaritanojtin katlej ochantiaj itech yon pueblo mach okinekej okiresibirojkej porke okitakej nik in Yej yawi para Jerusalén. 
<span class="verse" id="LK9_54">54&#160;</span>Nijkuak imomachtijkawan Jacobo iwan Juan ijkón okitakej, okilwijkej in Jesús: </div>
<div class='p'>―Señor, ¿tikneki ma titlanawatikan ma wetzi tlitl de ilwikak para ma kinmixpolo nochtin, ijkón ken okichij in profeta Elías? </div>
<div class='p'>
<span class="verse" id="LK9_55">55&#160;</span>Ijkuakón Jesús okintlatak iwan okinmajwak, okinmilwij: </div>
<div class='p'>―Namejwan mach ankimatij akin namechtoktia para xikualanikan. 
<span class="verse" id="LK9_56">56&#160;</span>Porke Nej katlej onimochij nitlakatl mach oniwalaj onikinmixpoliliko inmanima in tlakaj, sino oniwalaj para nikinmakixtis. </div>
<div class='p'>Satepan oyajkej para oksé pueblo. </div>
<div class='s'>Katlej kinekij nemiskej iwan Jesús </div>
<div class='r'>(Mt. 8:19-22) </div>
<div class='p'>
<span class="verse" id="LK9_57">57&#160;</span>Nijkuak oyayaj ipan ojtle, ijkuakón se tlakatl okilwij in Jesús: </div>
<div class='p'>―Señor, nikneki nimitzwikas san kanik tias. </div>
<div class='p'>
<span class="verse" id="LK9_58">58&#160;</span>Jesús okinankilij: </div>
<div class='p'>―In ostomej (astomej) kipiaj inkuyok, in totomej kipiaj intepajsol. Pero Nej katlej onimochij nitlakatl mach nikpia nion kan nimosewis. </div>
<div class='p'>
<span class="verse" id="LK9_59">59&#160;</span>Jesús okilwij oksé tlakatl: </div>
<div class='p'>―Xiwiki nowan. </div>
<div class='p'>Pero yej okilwij: </div>
<div class='p'>―Señor, xinechkawili achtoj ma niktookati nopapan. </div>
<div class='p'>
<span class="verse" id="LK9_60">60&#160;</span>Jesús okinankilij: </div>
<div class='p'>―Xikinkawili katlej amo nechneltokaj yejwan ma kintookakan inmikkawan. Pero tej, xiwia iwan xiktematilti de kenik in Dios tlanawatia. </div>
<div class='p'>
<span class="verse" id="LK9_61">61&#160;</span>Iwan oksé tlakatl noijki okilwij in Jesús: </div>
<div class='p'>―Señor, nikneki nimitzwikas, pero achtoj xinechkawili ma nikinyolopachoti katlej katej nochan. </div>
<div class='p'>
<span class="verse" id="LK9_62">62&#160;</span>Pero Jesús okilwij: </div>
<div class='p'>―Akin nemi itech iojwi in Dios iwan satepan kinekis mokuepas kan achtoj oyeka, yon ken se tlakatl katlej kitzkijtiw in arado nijkuak tlaxawa iwan tlachia ik ikuitlapan. Yon tlakatl mach serbiros kan Dios tlanawatia.  </div>
<div class='psalmlabel' id='LK10_0'> 10</div>
<div class='s'>Jesús okintitlanke eyinpoale iwan majtlaktle imomachtijkawan </div>
<div class='p'>
<span class="verse" id="LK10_1">1&#160;</span>Satepan de yin, in Señor Jesús okinpejpenke eyinpoale iwan majtlaktle imomachtijkawan, iwan okintitlanke ojomen itech nochtin pueblojtin iwan itech nochtin lugartin kan satepan Yej yas. 
<span class="verse" id="LK10_2">2&#160;</span>Okinmilwij: </div>
<div class='p'>―Sa tlalwis miekej tlakaj katej kej se pixkale sa tekitl weyi, pero tejwan katlej tipixkakej mach timiekej. Por yonik, xiktlajtlanilikan in Dios katlej iteko in yon pixkale ma kualintitlani oksekimej tekipanojkej para ma pixkakij. 
<span class="verse" id="LK10_3">3&#160;</span>Xiwian. Nej namechtitlani kej amichkamej kan katej koyomej. 
<span class="verse" id="LK10_4">4&#160;</span>Amo xikitkikan bolsa, nion tomin, nion kakmej. Iwan nion amo ximoketzakan ipan ojtle para akaj xiktlajpalokan. 
<span class="verse" id="LK10_5">5&#160;</span>Nijkuak ankalakiskej itech se kalijtik, achtoj xitetlajpalokan, xikijtokan: “Ximoyolosewikan aminochtin namejwan katlej nian ankatej.” 
<span class="verse" id="LK10_6">6&#160;</span>Tla akaj katlej ompa chanti kuale amechresibiroa, Dios kitiochiwas ika yolosewilistle. Pero tla amo amechresibiroa, Dios mach kimakas yolosewilistle. 
<span class="verse" id="LK10_7">7&#160;</span>Ompa ximokawakan itech yon kale, iwan xikkuakan iwan xikonikan tlan yejwan amechmakaskej. Porke se tekipanoj moneki kimakaskej itlaxtlawil. Amo san nian nepa ximotepialtijtinemikan (ximokalotijtinemikan). 
<span class="verse" id="LK10_8">8&#160;</span>Nijkuak anmajsiskej itech se pueblo kan amechresibiroskej, xikkuakan tlan amechmakaskej. 
<span class="verse" id="LK10_9">9&#160;</span>Xikinpajtikan in kokoxkej katlej ompa yeskej, iwan xikinmilwikan: “Yoajsiko in tonale para Dios tlanawatis amonawak.” 
<span class="verse" id="LK10_10">10&#160;</span>Pero tla anmajsiskej itech se pueblo kan amo amechresibiroskej, xikisakan ipan ojtle iwan xikijtokan: 
<span class="verse" id="LK10_11">11&#160;</span>“Asta yen tlale de amopueblo katlej otechajsik ipan tokxi, tiktzejtzeloaj para xikmatikan nik mach kuale tlan ankichiwaj. Pero xikmatikan, nik in Dios ya meroj amechnawatis.” 
<span class="verse" id="LK10_12">12&#160;</span>Nej namechilwia, ke itech nekáj tonale de tlaixkomakalistle (tlatzonmanalos), intlajyowilis in yonmej tlakaj yetos okachi weyi ke para nekatej tlakaj de Sodoma. </div>
<div class='s'>Pueblojtin katlej mach tetlakitakej </div>
<div class='r'>(Mt. 11:20-24) </div>
<div class='p'>
<span class="verse" id="LK10_13">13&#160;</span>’¡Pobre de tej, pueblo de Corazín! ¡Pobre de tej, pueblo de Betsaida! Porke tla itech pueblo de Tiro iwan itech pueblo de Sidón kitanij in milagrostin katlej amejwan ankitaj, ya ke tiempo yeskia yomoyolkuepkej. Iwan motzotzoltianij de luto iwan motlikonexwianij, para kiteititianij nik yomoyolkuepkej de intlajtlakol. 
<span class="verse" id="LK10_14">14&#160;</span>Pero itech nekáj tonale de tlaixkomakalistle (tlatzonmanalos), namejwan ankipiaskej okachi weyi tlajyowilistle ke in tlakaj de pueblo de Tiro iwan de Sidón. 
<span class="verse" id="LK10_15">15&#160;</span>Iwan namejwan de pueblo de Capernaum, ¿ankiyejyekoaj ke antlejkoskej asta ilwikak? Namejwan anyaskej asta ijtik tliko. </div>
<div class='p'>
<span class="verse" id="LK10_16">16&#160;</span>’Akin amechkaki namejwan, kijtosneki yen Nej nechkaki. Iwan akin amo amechresibiroa, kijtosneki yen Nej mach nechresibiroa. Iwan akin Nej mach nechresibiroa, kijtosneki noijki mach kiresibiroa akin onechwaltitlanke. </div>
<div class='s'>Omokuepatoj eyinpoale iwan majtlaktin imomachtijkawan </div>
<div class='p'>
<span class="verse" id="LK10_17">17&#160;</span>In eyinpoale iwan majtlaktin imomachtijkawan omokuepatoj ika pakilistle, iwan okilwijkej in Jesús: </div>
<div class='p'>―Señor, asta in ejekamej mach kualtin otechtlakitakej nijkuak otikinkixtijkej ika motoka. </div>
<div class='p'>
<span class="verse" id="LK10_18">18&#160;</span>Jesús okinmilwij: </div>
<div class='p'>―Aján, Nej onikitak in Satanás kenik owetzke de ilwikak kej se tlapetlanalistle. 
<span class="verse" id="LK10_19">19&#160;</span>Nej onamechmakak poder para inpan antlajtlaksaskej in koamej iwan kolomej, iwan para ankitlaniskej nochi ipoder in Amo Kuale Tlakatl, iwan mach itlaj anmochiwaskej tlan mach kuale. 
<span class="verse" id="LK10_20">20&#160;</span>Pero amo xipakikan porke amechtlakitaj in ejekamej mach kualtin, sino xipakikan porke namotoka ya kajki ijkuilitok ompa ilwikak. </div>
<div class='s'>Jesús opakke </div>
<div class='r'>(Mt. 11:25-27; 13:16-17) </div>
<div class='p'>
<span class="verse" id="LK10_21">21&#160;</span>Itech yon ora in Espíritu Santo okimakak in Jesús miek pakilistle, iwan Jesús okijtoj: </div>
<div class='p'>―Papan, nimitzonweyikixtia tejwatzin tiiTeko in ilwikak iwan tlaltikpak. Nimitzonweyikixtia porke otikintlaatilij in tlamantin para amo ma kimatikan in tlakaj katlej momachiliaj wel kimatij iwan momachiliaj wel kuale intzontekon, iwan otikinnextilij in tlakaj katlej mach moweyinekij. Ijkón otikchij, Papan, porke ijkón otikmonekiltij. </div>
<div class='p'>
<span class="verse" id="LK10_22">22&#160;</span>’NoPapan onechmaktilij nochi tlamantle. Nej niiKone mach akaj kimati akin Nej, sino san yen noPapan kimati akin Nej. Iwan mach akaj kimati akin noPapan, sino san Nej niiKone nikmati akin Yej iwan noijki nekatej tlakaj akinmej Nej nikneki ma kimatikan akin noPapan. </div>
<div class='p'>
<span class="verse" id="LK10_23">23&#160;</span>Ijkuakón okintlatak imomachtijkawan iwan okinmilwij san yejwan inselti: </div>
<div class='p'>―Xipakikan namejwan porke ankitaj ika namoixtololo tlan axan ankitaj. 
<span class="verse" id="LK10_24">24&#160;</span>Porke ya wejkawitl miekej profetajtin iwan reytin okinekiaj kitanij tlan axan namejwan ankitaj, pero mach okitakej. Okinekiaj kikakinij tlan axan namejwan ankikakij, pero mach okikakej. </div>
<div class='s'>Ejemplo de se kuale tlakatl de Samaria </div>
<div class='p'>
<span class="verse" id="LK10_25">25&#160;</span>Se tlamachtij itech tlanawatile de Moisés okinekke kitlajtlakolmayawis in Jesús, iwan okitlajtlanij: </div>
<div class='p'>―Tlamachtij, ¿tlanon moneki nikchiwas para nikpias nemilistle katlej mach keman tlamis? </div>
<div class='p'>
<span class="verse" id="LK10_26">26&#160;</span>Jesús okinankilij: </div>
<div class='p'>―¿Tlanon kijta itlanawatil in Moisés? ¿Tlanon tikmomaka kuenta? </div>
<div class='p'>
<span class="verse" id="LK10_27">27&#160;</span>In tlamachtij itech tlanawatile de Moisés okijtoj: </div>
<div class='p'>―“Xiktlasojtla in Señor moDios ika nochi moyolo, ika nochi moanima, ika nochi mochikawalis iwan ika nochi motlalnamikilis. Iwan xiktlasojtla mokni ken tej timotlasojtla.” </div>
<div class='p'>
<span class="verse" id="LK10_28">28&#160;</span>Ijkuakón Jesús okilwij: </div>
<div class='p'>―Kuale otitlanankilij. Tla ijkón tikchiwas tikpias nemilistle katlej mach keman tlamis. </div>
<div class='p'>
<span class="verse" id="LK10_29">29&#160;</span>Pero in tlamachtij itech tlanawatile de Moisés okinekke mokawas kuale teixpan, iwan okilwij in Jesús: </div>
<div class='p'>―¿Iwan akin yon nokni? </div>
<div class='p'>
<span class="verse" id="LK10_30">30&#160;</span>Ijkuakón Jesús okinankilij: </div>
<div class='p'>―Se tlakatl oyaya de Jerusalén para Jericó, iwan ipan ojtle okitlachtekijkej sekimej ichtekej iwan okitkilijkej nochi tlan okitkia, iwan okitkilijkej asta itzotzol. Okimagakej iwan oyajkej, iwan yej okikajtejkej medio mikkatl. 
<span class="verse" id="LK10_31">31&#160;</span>Satepan oonkisako se tiopixke katlej ik ompa opanok itech yon ojtle. Pero nijkuak okitak, san okitlayawalwij iwan okipanawij. 
<span class="verse" id="LK10_32">32&#160;</span>Noijki se levita katlej tekipanoa itech tiopan no ik ompa opanok, iwan nijkuak okitak, noijki san okitlayawalwij iwan okipanawij. 
<span class="verse" id="LK10_33">33&#160;</span>Pero se tlakatl de estado de Samaria katlej opanoaya ipan yon ojtle, nijkuak okitak, okiknomatke. 
<span class="verse" id="LK10_34">34&#160;</span>Omijkuanij inawak, iwan okipajtilij ika aseite iwan ika vino kan okiejeskixtijkej, iwan okimililij ika se tzotzole. Satepan, okitlejkoltij ipan iburro, iwan okiwikak itech se kale kan motepialtiaj (mokalotiaj) iwan ompa okimonekuitlawij. 
<span class="verse" id="LK10_35">35&#160;</span>Owalmostlatik, nijkuak in tlakatl de Samaria ya yani, okixtij ome tomin iwan okimakak iteko in kale kan motepialtiaj, iwan okilwij: “Xikmonekuitlawi yin tlakatl, iwan tla monekis itlaj okachi, nimitztlaxtlawilijtejko nijkuak nimokuepati.” 
<span class="verse" id="LK10_36">36&#160;</span>Axan kiné, ¿katlij yej de yonmej eyin tlakaj tikita omochij kej ikni in tlakatl katlej okitlachtekijkej? </div>
<div class='p'>
<span class="verse" id="LK10_37">37&#160;</span>In tlamachtij itech tlanawatile de Moisés okijtoj: </div>
<div class='p'>―Yen katlej okiknomatke. </div>
<div class='p'>Ijkuakón Jesús okilwij: </div>
<div class='p'>―Kuale kajki. Axan xiwia iwan no ijkón xikchiwa. </div>
<div class='s'>Jesús okintlajpaloto Marta iwan María </div>
<div class='p'>
<span class="verse" id="LK10_38">38&#160;</span>Jesús iwan imomachtijkawan okiseguiroayaj oyayaj para Jerusalén, iwan oajsitoj itech se pueblojtzin. Se siwatl itoka Marta okinkalotij itech ikalijtik. 
<span class="verse" id="LK10_39">39&#160;</span>Marta okipiaya se ikni siwatl itoka María. Iwan yin María omotlalij ikxitlan Jesús para kikakis tlan okijtoaya in Jesús. 
<span class="verse" id="LK10_40">40&#160;</span>Pero Marta okachi omotekipachoaya itech itekiw, omijkuanij inawak Jesús iwan okilwij: </div>
<div class='p'>―Señor, ¿amo tikmomaka kuenta nik in nokni nechkawilia in tekitl san nej ma nikchiwa? Xikilwi ma nechpalewi. </div>
<div class='p'>
<span class="verse" id="LK10_41">41&#160;</span>Pero Jesús okinankilij: </div>
<div class='p'>―Marta, Marta, sa tekitl timotekipachoa iwan timotlanemililtia ika miek tlamantle. 
<span class="verse" id="LK10_42">42&#160;</span>Pero onkaj san se tlamantle katlej moneki okachi ika se motekipachos. María okipejpenke yon tlamantle iwan mach akaj welis kikixtilis.  </div>
<div class='psalmlabel' id='LK11_0'> 11</div>
<div class='s'>Jesús otechmachtij kenik timotiotzajtziliskej </div>
<div class='r'>(Mt. 6:9-15; 7:7-11) </div>
<div class='p'>
<span class="verse" id="LK11_1">1&#160;</span>Se tonale Jesús omotiotzajtzilijtoka se lugar, iwan nijkuak otlanke omotiotzajtzilij, se de imomachtijkaw okilwij: </div>
<div class='p'>―Señor, xitechmachti kenik timotiotzajtziliskej, ijkón ken Juan Tlakuateekij okinmachtij imomachtijkawan. </div>
<div class='p'>
<span class="verse" id="LK11_2">2&#160;</span>Jesús okinmilwij: </div>
<div class='p'>―Nijkuak anmotiotzajtziliskej, xikijtokan: </div>
<div class='q'>ToTajtzin Dios katlej tikaj ilwikak, </div>
<div class='q'>ma nochtin kiyektenewakan motoka. </div>
<div class='q'>Ma ajsiki yon tonale nijkuak titlanawatis. </div>
<div class='q'>Ma mochiwa tlan tikmonekiltia ixko yin tlaltikpak ijkón ken mochiwa ompa ilwikak. </div>
<div class='q'>
<span class="verse" id="LK11_3">3&#160;</span>Xitechmaka axan tlan tikkuaskej katlej ika tipanoskej yin tonale. </div>
<div class='q'>
<span class="verse" id="LK11_4">4&#160;</span>Xitechtlapojpolwi de totlajtlakol, porke tejwan noijki tikintlapojpolwiaj nochtin akinmej techtoktiaj tlan amo kuale. </div>
<div class='q'>Iwan amo xitechmotekawili ma techtlajtlakolmayawi in Amo Kuale Tlakatl para ma titlajtlakokan. </div>
<div class='p'>
<span class="verse" id="LK11_5">5&#160;</span>Jesús noijki okinmilwij: </div>
<div class='p'>―Tla akaj de amejwan kipia se iamigo iwan yawi ichan kej tlajko yuak, iwan kilwia: “Amigo, xinechtlaneti eyi pan, 
<span class="verse" id="LK11_6">6&#160;</span>porke se noamigo yakin oejkok nokalijtik iwan witz de wejka, iwan mach nikpia tlan nikmakas ma kikua.” 
<span class="verse" id="LK11_7">7&#160;</span>Iwan tla nekáj tlakatl waltlanankilis desde ikalijtik, iwan kilwis: “Amo xinechkuejso. Ya tzaktok in puerta, iwan nokonewan ya kochtokej nowan ipan totlapech. Mach welis nimoketzas para nimitzinmakati.” 
<span class="verse" id="LK11_8">8&#160;</span>Ipan melajka namechilwia, tla okachi mochikawas kitlajtlanilis, iamigo moketzas iwan kimakas tlan kinekis, pero amo por wel iamigo, sino porke mochikawa kitlajtlanilia. 
<span class="verse" id="LK11_9">9&#160;</span>Por yonik Nej namechilwia: Xiktlajtlanilikan Dios tlan amechpoloa, iwan Yej amechmakas. Xiktemokan tlan amechpoloa, iwan ankajsiskej. Xiknotzakan Dios, iwan Yej amechtlatlapolis. 
<span class="verse" id="LK11_10">10&#160;</span>Porke akin kitlajtlani, kiresibiroa. Akin kitemoa, kajsi. Iwan akin tlatatalatza itech puerta, kitlatlapoliaj. </div>
<div class='p'>
<span class="verse" id="LK11_11">11&#160;</span>’¿Akaj de amejwan antetajmej mixewis kimakas ikone se tetl nijkuak kitlajtlanilis se pan? ¿O noso mixewis kimakas se koatl nijkuak kitlajtlanilis se michin? 
<span class="verse" id="LK11_12">12&#160;</span>¿O noso mixewis kimakas se kolotl nijkuak kitlajtlanilis se teksistle? 
<span class="verse" id="LK11_13">13&#160;</span>Axan kiné, tla namejwan katlej mach ankualtin, ankimatij ankinmakaj namokonewan itlaj tlan kuale, kenik namoPapan katlej kajki ilwikak amo ma kinmaka in Espíritu Santo akinmej kitlajtlaniliskej. </div>
<div class='s'>Jesús kipia poder de toTajtzin Dios </div>
<div class='r'>(Mt. 12:22-30; Mr. 3:19-27) </div>
<div class='p'>
<span class="verse" id="LK11_14">14&#160;</span>Jesús okikixtijtoka se ejekatl mach kuale de ijtik se tlakatl katlej okitoktijtoka ma yeto nontle. Iwan nijkuak in ejekatl mach kuale okiske, in tlakatl ya owelik otlajtoj. In tlakaj sa otlajtlachixkej (omomajmawtijkej) nijkuak ijkón okitakej, 
<span class="verse" id="LK11_15">15&#160;</span>pero sekimej okijtojkej: </div>
<div class='p'>―Yin tlakatl kinkixtia ejekamej mach kualtin ika ipoder in tlayekanke demonio itoka Beelzebú. </div>
<div class='p'>
<span class="verse" id="LK11_16">16&#160;</span>Oksekimej, okinekiaj kitlajtlakolmayawiskej in Jesús, iwan okitlajtlaniliayaj ma kichiwa se milagro de ilwikak. 
<span class="verse" id="LK11_17">17&#160;</span>Pero Yej okimatia tlan okiyejyekoayaj, iwan okinmilwij: </div>
<div class='p'>―Tla in tlakaj de se país momijmiktiskej san entre yejwan, yon país pojpoliwis. Iwan tla itech se familia mokualaniskej entre yejwan, yon familia noijki xixinis. 
<span class="verse" id="LK11_18">18&#160;</span>Ijkón noijki, tla Satanás moxelos de inwan ejekamej mach kualtin, ¿kenik welis wejkawas ipoder? Ijkín Nej namechilwia porke namejwan ankijtaj ke Nej nikinkixtia ejekamej mach kualtin ika ipoder in Beelzebú. 
<span class="verse" id="LK11_19">19&#160;</span>Pero tla ijkón yeni, ¿welis ankijtoskej namejwan ke namomomachtijkawan noijki kinkixtiaj ejekamej mach kualtin ika ipoder in Beelzebú? Xikintlajtlanikan aber tlan kijtoskej. 
<span class="verse" id="LK11_20">20&#160;</span>Pero tla Dios nechmaka ipoder para ma nikinkixti ejekamej mach kualtin, tonses kijtosneki in Dios yowalaj para tlanawatis amonawak. </div>
<div class='p'>
<span class="verse" id="LK11_21">21&#160;</span>’Nijkuak se tlakatl chikawak kimonekuitlawia ikalijtik ika miekej iteposwan, tlan kipixtok ompa ikalijtik mach akaj welis kikixtilis. 
<span class="verse" id="LK11_22">22&#160;</span>Pero tla witz oksé tlakatl okachi chikawak ke yej iwan kitlanis, tonses kinkixtilis iteposwan katlej ika mopalewiani, iwan kitkilis nochi tlan iaxka. </div>
<div class='p'>
<span class="verse" id="LK11_23">23&#160;</span>’Akin amo kajki nowan, kajki kontra Nej. Iwan akin amo nowan kinpixka animajtin, san kinxixinia. </div>
<div class='s'>In ejekatl mach kuale katlej walmokuepa </div>
<div class='r'>(Mt. 12:43-45) </div>
<div class='p'>
<span class="verse" id="LK11_24">24&#160;</span>’Nijkuak se ejekatl mach kuale kisa de ijtik se tlakatl, nemi kan tlawaki, kitemojtinemi kan mosewis. Iwan nijkuak amo kajsi, kimolwia: “Nimokuepas oksemi itech nekáj tlakatl kan onikiske.” 
<span class="verse" id="LK11_25">25&#160;</span>Iwan nijkuak mokuepa, kajsitajsi in yon tlakatl kej se kale kan tlachipawkan iwan tlayektlalitok. 
<span class="verse" id="LK11_26">26&#160;</span>Tonses yawi kinnotzatij oksekimej chikomen ejekamej okachi piorestin ke yej, iwan nochtin yawij mochantitiwej itech yon tlakatl, iwan satepan yon tlakatl mokawa okachi pior ke antes. </div>
<div class='s'>Ma pakikan katlej kichiwaj tlan Dios kinmilwia </div>
<div class='p'>
<span class="verse" id="LK11_27">27&#160;</span>Mientras Jesús ijkón otlapojtoka, ijkuakón se siwatl owaltzajtzik de intzalko in tlakaj: </div>
<div class='p'>―Ma paki in siwatl katlej omitztlakatilij iwan omitzchichitij. </div>
<div class='p'>
<span class="verse" id="LK11_28">28&#160;</span>Pero Jesús okijtoj: </div>
<div class='p'>―Okachi kuale, ma pakikan akinmej kikakij itlajtol in Dios iwan kichiwaj tlan kinmilwia. </div>
<div class='s'>In tlakaj mach kualtin okitlajtlanilijkej in Jesús se weyi milagro </div>
<div class='r'>(Mt. 12:38-42; Mr. 8:12) </div>
<div class='p'>
<span class="verse" id="LK11_29">29&#160;</span>In tlakaj opéj okachi kiyawaloaj in Jesús, iwan Yej opéj kinmilwia: </div>
<div class='p'>―In tlakaj de yin tiempo sa tekitl mach kualtin, iwan axan kinekij ma nikchiwa se milagro. Pero mach nikinmakas oksé milagro, sino san yen milagro tlan opanok in profeta Jonás. 
<span class="verse" id="LK11_30">30&#160;</span>Porke ijkón ken Jonás omochij kej se señas para nekatej tlakaj katlej ochantiaj itech weyikan de Nínive, ijkón noijki Nej katlej onimochij nitlakatl nimochiwas kej se señas para in tlakaj de yin tiempo. 
<span class="verse" id="LK11_31">31&#160;</span>Itech nekáj tonale de tlaixkomakalistle (tlatzonmanalos), nijkuak kinmixkomakaskej in tlakaj de yin tiempo, in reina katlej owalaj de ik tlani kan okachi wejka de ixko yin tlaltikpak para kikakilis iixtlamachilis in rey Salomón, yej noijki itech nekáj tonale de tlaixkomakalistle moketzas iwan kintlajtlakoltis in tlakaj de yin tiempo, porke mach kinekij nechkakiskej, iwan Nej okachi niweyikistok (niweyititok) ke Salomón. 
<span class="verse" id="LK11_32">32&#160;</span>In tlakaj katlej ochantiaj itech weyikan de Nínive, yejwan noijki moketzaskej itech nekáj tonale de tlaixkomakalistle (tlatzonmanalos) iwan kintlajtlakoltiskej in tlakaj de yin tiempo. Porke yejwan omoyolkuepkej de intlajtlakol nijkuak okintlapowij in Jonás. Iwan axan, Nej okachi niweyikistok (niweyititok) ke Jonás iwan mach kinekij nechkakiskej. </div>
<div class='s'>Itlanex in totlalnakayo </div>
<div class='r'>(Mt. 5:15; 6:22-23) </div>
<div class='p'>
<span class="verse" id="LK11_33">33&#160;</span>’Mach akaj kitlikuitia se tlanextle para kitlaatis, o noso para kitlalis itlampa se chikiwitl, sino se kitlalia ajkopan, para ma kintlawili nochtin akinmej kalakiskej kalijtik. 
<span class="verse" id="LK11_34">34&#160;</span>Namoixtololowan yejwan katej kej yeskia se tlanextle para namotlalnakayo. Tla namoixtololowan kualemej, noijki namotlalnakayo kipias tlanextle. Pero in tla namoixtololowan mach kualemej, noijki nochi namotlalnakayo kipias tlatleyualotl. 
<span class="verse" id="LK11_35">35&#160;</span>Xikpiakan kuidado kiné, amo ma mokuepa tlatleyualotl katlej yeskia tlanextle para namotlalnakayo. 
<span class="verse" id="LK11_36">36&#160;</span>Porke tla nochi namotlalnakayo kipia tlanextle, iwan amo kipia nion se tlatleyualotl, nochi welis ankitaskej, ken nijkuak se tlanextle amechtlawilia. </div>
<div class='s'>Jesús okijtoj mach kuale tlan kichiwaj in fariseos iwan tlamachtijkej de itlanawatil in Moisés </div>
<div class='r'>(Mt. 23:1-36; Mr. 12:38-40; Lc. 20:45-47) </div>
<div class='p'>
<span class="verse" id="LK11_37">37&#160;</span>Nijkuak Jesús otlanke otlapoj, ijkuakón se fariseo okilwij ma tlakuati ichan. Jesús okalakke ikalijtik in fariseo iwan omotlalij itech mesa. 
<span class="verse" id="LK11_38">38&#160;</span>In fariseo sa omotlajtlachialtij (omomajmawtij) nijkuak okitak nik in Jesús mach omomajtekij antes de tlakuas. 
<span class="verse" id="LK11_39">39&#160;</span>Pero in Señor Jesús okijtoj: </div>
<div class='p'>―Namejwan anfariseos ankichipawaj in vaso iwan plato ik tlixko, pero ik tlijtik namejwan anyolbierotikej. Porke namoijtik antentokej de ichtekayotl iwan nochi tlan amo kuale. 
<span class="verse" id="LK11_40">40&#160;</span>¡Wel antzontemej! Dios okichij namotlalnakayo, pero noijki okichij namoyolo. 
<span class="verse" id="LK11_41">41&#160;</span>Xikchiwakan tlan kuale ika nochi amoyolo, iwan ijkón nochi namoyolo yetos chipawak. </div>
<div class='p'>
<span class="verse" id="LK11_42">42&#160;</span>’¡Ay de amejwan, anfariseos! Namejwan ankitemakaj namodiesmo de menta, de ruda iwan de nochi tlamantle xiwitl. Pero mach ankichiwaj tlan Dios kijta, nik moneki se kinchiwilis in tlakaj tlan intech powi iwan moneki se kitlasojtlas in Dios. Kuale in tla se diesmaros, pero noijki moneki se kichiwas katlej okachi importante. </div>
<div class='p'>
<span class="verse" id="LK11_43">43&#160;</span>’¡Ay de amejwan, anfariseos! Ankiwelitaj anmotlaliskej itech kuale lugar itech tiopanmej, iwan ankinekij ma amechyektlajpalokan nijkuak annemij tiankistle. </div>
<div class='p'>
<span class="verse" id="LK11_44">44&#160;</span>’¡Ay de amejwan, anfariseos iwan antlamachtijkej de itlanawatil in Moisés, anteixkajkayajkej! Namejwan ankatej ken mikkakuyoktin katlej mach motaj, in tlakaj inpan panoaj iwan mach kimatij kox tlabiero nik tlijtik. </div>
<div class='p'>
<span class="verse" id="LK11_45">45&#160;</span>Ijkuakón okinankilij se tlamachtij de itlanawatil in Moisés, okilwij: </div>
<div class='p'>―Tlamachtij, nijkuak ijkón tikijta, tejwan noijki titechpijpinatia. </div>
<div class='p'>
<span class="verse" id="LK11_46">46&#160;</span>Pero Jesús okijtoj: </div>
<div class='p'>―¡Ay de amejwan noijki, antlamachtijkej de itlanawatil in Moisés! Porke namejwan ankintoktiaj in tlakaj ma kinmamakan miekej tlanawatiltin, katlej sa tekitl owij para se kinxikos, iwan namejwan nion siera ika se amomajpil mach ankinekij ankitilkoskej. </div>
<div class='p'>
<span class="verse" id="LK11_47">47&#160;</span>’¡Ay de amejwan, porke ankinchiwiliaj inmikkakuyok in profetajtin katlej okinmiktijkej in ya wejkawitl namoweyitajwan! 
<span class="verse" id="LK11_48">48&#160;</span>Para amejwan ankitaj kuale tlan yejwan okichijkej. Porke yejwan okinmiktijkej in profetajtin, iwan namejwan ankinchiwiliaj inmikkakuyok. </div>
<div class='p'>
<span class="verse" id="LK11_49">49&#160;</span>’Por yonik Dios itech iixtlamachilis okijtoj: “Namechintitlanilis profetajtin iwan tlatitlaniltin, iwan sekimej de yejwan kinmiktiskej iwan oksekimej kintlatlalochtiskej.” 
<span class="verse" id="LK11_50">50&#160;</span>Porke in tlakaj de yin tiempo, inpan wetzis in tlajtlakole de inmikilis de nochtin profetajtin katlej okinmiktijkej desde ijkuak opéj in tlaltikpak. 
<span class="verse" id="LK11_51">51&#160;</span>Desde ijkuak okimiktijkej in Abel iwan asta ijkuak okimiktijkej in Zacarías, katlej okimiktijkej ijtik in weyi tiopan iyakapan artal. Por yonik namechilwia, yon tlajtlakole inpan wetzis in tlakaj de yin tiempo. </div>
<div class='p'>
<span class="verse" id="LK11_52">52&#160;</span>’¡Ay de amejwan, antlamachtijkej de itlanawatil in Moisés! Porke mach ankinkawiliaj in tlakaj ma kimomakakan kuenta tlan Dios techmachtia. Porke nion amejwan mach ankinekij ankimomakaskej kuenta, iwan nion mach ankinkawiliaj in oksekimej ma kimomakakan kuenta. </div>
<div class='p'>
<span class="verse" id="LK11_53">53&#160;</span>Nijkuak Jesús okinmilwij yin tlajtole, in tlamachtijkej de itlanawatil in Moisés iwan fariseos sa tekitl okualankej, iwan opéj kitlajtlania de miek tlamantle. 
<span class="verse" id="LK11_54">54&#160;</span>Okinekiaj kajxilianij kanaj itlaj tlajtole tlan Yej kijtoani para ijkón welis ika kitilwiskej.  </div>
<div class='psalmlabel' id='LK12_0'> 12</div>
<div class='s'>Amo se ma yeto ome ixko </div>
<div class='p'>
<span class="verse" id="LK12_1">1&#160;</span>Satepan miekej tlakaj opéj mololoaj, sa tekitl miekej omololojkej asta sa omotojtopewayaj entre yejwan. Jesús opéj achtoj kinmilwia imomachtijkawan: </div>
<div class='p'>―Ximotlachilikan de itech inlevadura in fariseos, kijtosneki, ximotlachilikan de itech inteixkajkayawalis. 
<span class="verse" id="LK12_2">2&#160;</span>Porke nochi katlej amo momati kipia por momatis, iwan nochi katlej kajki tlatitok kipia por nesis. 
<span class="verse" id="LK12_3">3&#160;</span>Por yonik, nochi tlan amejwan ankijtojkej ijtik tlatleyualotl, nochi mokakis kan tlanestok. Iwan tlan ankijtojkej ichtaka amokalijtik, kijtoskej chikawak kan nochtin kuale kikakiskej. </div>
<div class='s'>Akin moneki tikimakasiskej </div>
<div class='r'>(Mt. 10:26-31) </div>
<div class='p'>
<span class="verse" id="LK12_4">4&#160;</span>’Namejwan katlej annoamigoswan namechilwia, amo xikinmiimakasikan katlej weliskej kimiktiskej namotlalnakayo, iwan satepan mach ok welis ok itlaj amechtoktiskej. 
<span class="verse" id="LK12_5">5&#160;</span>Pero Nej namechilwis akin moneki ankimakasiskej: xikimakasikan toTajtzin Dios katlej welis amechmiktis, iwan ika ipoder welis kititlanis namoanima ijtik tliko. Ijkón kiné, moneki xikimakasikan yen toTajtzin Dios. </div>
<div class='p'>
<span class="verse" id="LK12_6">6&#160;</span>’¿Amo monamakaj makuile tototzitzintin por makuile sentabo? Pero maski amo okachi itlaj inpatij, Dios mach kelkawa nion se tototzin. 
<span class="verse" id="LK12_7">7&#160;</span>Iwan Dios asta kimati keski amotzonkal ankipiaj. Amo ximomawtikan. Namejwan okachi amopatij iwan amo ken inpatij miekej tototzitzintin. </div>
<div class='s'>Ma se tlajto de Cristo teixpan </div>
<div class='r'>(Mt. 10:32-33; 12:32; 10:19-20) </div>
<div class='p'>
<span class="verse" id="LK12_8">8&#160;</span>’Iwan nej namechilwia, ke akin kijtos inmixpan tlakaj ke kineltoka nik in Nej nitemakixtij de yej, Nej noijki akin onimochij nitlakatl, nikijtos inmixpan iangelwan Dios nik in yej noaxka. 
<span class="verse" id="LK12_9">9&#160;</span>Pero tla akaj kijtos inmixpan tlakaj ke amo nechixmati, Nej noijki nikijtos inmixpan iangelwan Dios nik mach nikixmati. </div>
<div class='p'>
<span class="verse" id="LK12_10">10&#160;</span>’Iwan akin tlajtos kontra Nej katlej onimochij nitlakatl, Dios welis kitlapojpolwis. Pero akin tlajtos biero de yen Espíritu Santo, Dios mach kitlapojpolwis. </div>
<div class='p'>
<span class="verse" id="LK12_11">11&#160;</span>’Nijkuak amechwikaskej itech tiopanmej, o noso inmixpan juestin o noso inmixpan tekiwajkej, amo xitlanemilikan por kenik antlanankiliskej o noso tlan ankijtoskej. 
<span class="verse" id="LK12_12">12&#160;</span>Pero nijkuak ajsis ora de antlajtoskej, in Espíritu Santo amechilwis tlan ankijtoskej. </div>
<div class='s'>Se tlakatl katlej kimopialia </div>
<div class='p'>
<span class="verse" id="LK12_13">13&#160;</span>Se tlakatl katlej oyeka intzalko in tlakaj okilwij in Jesús: </div>
<div class='p'>―Tlamachtij, xikilwi nokni ma nechmaka in herencia katlej nechtokaroa. </div>
<div class='p'>
<span class="verse" id="LK12_14">14&#160;</span>Pero Jesús okilwij: </div>
<div class='p'>―Tlakatl, ¿akin onechtlalij ma nieto Nej kej nijues o noso ma nieto kej nitlaxeloj? </div>
<div class='p'>
<span class="verse" id="LK12_15">15&#160;</span>Iwan okinmilwij nochtin: </div>
<div class='p'>―Ximotlachilikan, amo ma kineki namoyolo tlan kita. Porke se tlakatl maski ma kipia miek rikojyotl yon mach welis kimakas nemilistle. </div>
<div class='p'>
<span class="verse" id="LK12_16">16&#160;</span>Ijkuakón okinmilwij se ejemplo: </div>
<div class='p'>―Oyeka se tlakatl katlej sa tekitl okimopialiaya, opixkak sa tekitl miek, porke otlamochiwilij. 
<span class="verse" id="LK12_17">17&#160;</span>Iwan okimolwij: “¿Tlan nikchiwas? Mach nikpia kan niktlaatis nochi tlan onikpixkak.” 
<span class="verse" id="LK12_18">18&#160;</span>Iwan okimolwij: “Ya nikmati tlan nikchiwas. Nikinxixinis nokueskonwan iwan nikinchiwas okachi wejweyin, ompa niktlaatis nochi tlan onikpixkak iwan nochi tlan nikpia. 
<span class="verse" id="LK12_19">19&#160;</span>Satepan nikmolwis ipan noanima: Nikpia miek tlatitok tlan noaxka para miek xiwitl, ma nimosewi, ma nitlakua, ma natli, iwan ma nipaki.” 
<span class="verse" id="LK12_20">20&#160;</span>Pero in Dios okilwij: “¡Tzontetl! Yin yuak timikis, iwan tlan yotiktlaatij, ¿akin kimokawis?” 
<span class="verse" id="LK12_21">21&#160;</span>Ijkón mochiwaj in tlakaj katlej kipiaj miek tlamantle san para yejwan, pero mach itlaj kipiaj inawak Dios. </div>
<div class='s'>Amo se ma motlanemililti </div>
<div class='r'>(Mt. 6:25-34) </div>
<div class='p'>
<span class="verse" id="LK12_22">22&#160;</span>Satepan Jesús okinmilwij imomachtijkawan: </div>
<div class='p'>―Namechilwia, kiné, amo ximotlanemililtikan por tlan ankikuaskej para anyolitoskej, nion por tlan ankonakiskej. 
<span class="verse" id="LK12_23">23&#160;</span>Namonemilis okachi ipatij ke tlan ankikuaj, iwan namotlalnakayo okachi ipatij ke tlan ankonakiaj. 
<span class="verse" id="LK12_24">24&#160;</span>Xikinmitakan in kakalomej, mach tookaj, mach pixkaj, mach kipiaj inkueskon iwan nion mach kanaj kipiaj kan kitlaatiaj intlakual. Pero Dios kintlamaka. Iwan namejwan okachi amopatij iwan amo ken totomej. 
<span class="verse" id="LK12_25">25&#160;</span>Tla akaj de amejwan sa tekitl tlanemilia porke kineki moskaltis ok tlajko metro, ¿kox welis moskaltis? 
<span class="verse" id="LK12_26">26&#160;</span>Tla mach anwelij ankichiwaj se tlamantle tzikitzin, ¿tlanik, kiné, antlanemiliaj itech oksekimej tlamantin? </div>
<div class='p'>
<span class="verse" id="LK12_27">27&#160;</span>’Xikitakan kenik moskaltiaj in xochimej, mach tekipanoaj iwan nion mach ijkitij (tlajtzomaj). Pero Nej namechilwia ke nion rey Salomón mach semi omotlakentij ken se de yinmej xochimej maski omotlakentiaya ika itzotzol katlej okachi patíoj. 
<span class="verse" id="LK12_28">28&#160;</span>Iwan tla Dios ijkón kitlakentia in xochitl, katlej axan ompa kajki ipan tepetl iwan mostla wiptla mochichinos ijtik tlitl, ¿kenik amo ma amechtlakenti namejwan? ¡Namejwan wel tzikitzin namotlaneltokalis! 
<span class="verse" id="LK12_29">29&#160;</span>Por yonik, amo sa tekitl xitlanemilikan por tlan ankikuaskej o noso tlan ankoniskej. 
<span class="verse" id="LK12_30">30&#160;</span>Porke in tlakaj katlej mach kixmatij Dios kitemoaj nochi in yon tlamantle. Pero namejwan ankipiaj namoPapan Dios katlej ya kimati tlan amechpoloa. 
<span class="verse" id="LK12_31">31&#160;</span>Pero namejwan achtoj xiktemokan ma Dios tlanawati ipan namoyolo. Iwan ijkón Dios amechmakas nochi yon tlamantle. </div>
<div class='s'>Ma se kololo rikojyotl itech ilwikak </div>
<div class='r'>(Mt. 6:19-21) </div>
<div class='p'>
<span class="verse" id="LK12_32">32&#160;</span>’Amo ximomawtikan, namejwan maski mach anmiektzitzintin annochkawan, namoPapan Dios kipia pakilistle para amechkawilis xitlanawatikan noijki kan Yej tlanawatia. 
<span class="verse" id="LK12_33">33&#160;</span>Xiknamakakan tlan ankipiaj, iwan tomin xikinmakakan in pobrestin. Xiktemitikan rikojyotl ika bolsa katlej mach tlajtlamis ompa ilwikak. Yon rikojyotl mach keman tlamis. Mach welis kuakualos iwan nion mach welis kitkis akaj ichtekke. 
<span class="verse" id="LK12_34">34&#160;</span>Porke kan yetos namorikojyo, noijki ompa yetos namoyolo. </div>
<div class='s'>Ma se ijsato </div>
<div class='p'>
<span class="verse" id="LK12_35">35&#160;</span>’Sa xitzotzoltitokan iwan sa xikpixtokan namokandil ma xotlato. 
<span class="verse" id="LK12_36">36&#160;</span>Xiekan kej antekipanojkej katlej kichixtokej inteko ma mokuepati kan monamiktiaj, para san niman kitlatlapoliskej nijkuak tlatatalatzas nijkuak yej ejkos. 
<span class="verse" id="LK12_37">37&#160;</span>Ma pakikan in tekipanojkej katlej kinmajsiki inteko ijsatokej nijkuak yej ejkos. Ipan melajka namechilwia, nik inewian inteko kinsiyajtlalis itech mesa iwan kintlamakas. 
<span class="verse" id="LK12_38">38&#160;</span>Maski ma ejko kej tlajko yuak o noso ya tlanestiwitz, iwan tla kinmajsiki ijsatokej, ma pakikan yonmej tekipanojkej. 
<span class="verse" id="LK12_39">39&#160;</span>Xikmatikan kiné, tla se tetaj kimatini tlan ora witz in ichtekke, ijsatoni iwan amo kitekawiliani akaj ma kalaki ikalijtik para ma kitlachteki. 
<span class="verse" id="LK12_40">40&#160;</span>Namejwan noijki xiijsatokan. Porke Nej katlej onimochij nitlakatl niwitz nijkuak namejwan mach annechchiaj. </div>
<div class='s'>In tekipanojkej kualtin iwan tekipanojkej mach kualtin </div>
<div class='r'>(Mt. 24:45-51) </div>
<div class='p'>
<span class="verse" id="LK12_41">41&#160;</span>Ijkuakón Pedro okitlajtlanij: </div>
<div class='p'>―Señor, ¿otikijtoj yon ejemplo san para tejwan, o noso para nochtin? </div>
<div class='p'>
<span class="verse" id="LK12_42-44">42-44&#160;</span>In Señor okijtoj: </div>
<div class='p'>―Nikilwia san akin yetos, katlej tekipanoj de konfiansa iwan tlalnamikilisej, katlej kitlalia in Señor ma kintlamaka in oksekimej tekipanojkej. Tla ijkuak ejkos iteko iwan kajsiki kichijtok tlan okinawatij, ipan melajka namechilwia, ke yon iteko kitlalis ma kitili nochi tlan iaxka. 
<span class="verse" id="LK12_45">45&#160;</span>Pero tla yon tekipanoj kiyejyekos ke wejkawas iteko para walmokuepas, iwan pewas kinmagas in oksekimej tekipanojkej iwan kriadajtin, iwan pewas ilwitlakuas iwan konis iwan iwintis, 
<span class="verse" id="LK12_46">46&#160;</span>ijkuakón ejkos iteko itech se tonale nijkuak itekipanoj mach kichia, iwan itech se ora katlej mach kimati. Sa tekitl kitlajyowiltis iwan kitlalis ma yeto inwan katlej mach tlaneltokakej. </div>
<div class='p'>
<span class="verse" id="LK12_47">47&#160;</span>’In tekipanoj katlej kimati tlanon kineki iteko, pero mach motlalia listo para nijkuak yej witz nimpor amo kichiwa tlan yej kineki, sa tekitl kiwitekis. 
<span class="verse" id="LK12_48">48&#160;</span>Pero in tekipanoj katlej mach okimatke tlanon okinekia iteko, iwan okinchij sekin tlamantin katlej moneki ika ma kiwitekikan, kiwitekiskej kiné pero mach sa tekitl. Porke nijkuak in Dios kichiwa se tlakatl ma yeto moesoj, noijki kitlajtlanilia ma kichiwa miek tekitl. Iwan nijkuak in Dios kimaka se tlakatl ma yeto moesoj de miek tlamantle, noijki okachi miek tekitl kitlajtlanilis. </div>
<div class='s'>In tlakaj moxexeloskej por yen Cristo </div>
<div class='r'>(Mt. 10:34-36) </div>
<div class='p'>
<span class="verse" id="LK12_49">49&#160;</span>’Nej oniwalaj ixko yin tlaltikpak para nikinmakas in tlakaj yankuik tlaneltokalistle katlej xotlas kej tlitl ipan inyolo. Iwan sa tekitl niknekiskia ya ma xotlato. 
<span class="verse" id="LK12_50">50&#160;</span>Pero nikpia de nimokuateekis ika se tlakuateekilistle de tlajyowilistle. Iwan sa tekitl nitlajyowia asta ma mochiwa tlan kipia de mochiwas notech. 
<span class="verse" id="LK12_51">51&#160;</span>Amo xikyejyekokan ke Nej oniwalaj para ma yeto yolosewilistle ixko yin tlaltikpak. ¡Amo! Sino in tlakaj moxexeloskej por yen Nej. 
<span class="verse" id="LK12_52">52&#160;</span>Porke de nian para tlayakapan, makuiltin de itech se familia mach ok yeskej san se tlajtole, eyin mach motlajtolnamikiskej inwan omen, iwan omen no mach ok motlajtolnamikiskej inwan eyin. 
<span class="verse" id="LK12_53">53&#160;</span>In tepapan mach ok motlajtolnamikis iwan ikone, iwan tekone mach motlajtolnamikis iwan ipapan. In temaman mach motlajtolnamikis iwan ichpoch, iwan ichpoch mach motlajtolnamikis iwan imaman. In temonan mach motlajtolnamikis iwan siwamontle, iwan siwamontle mach motlajtolnamikis iwan imonan. </div>
<div class='s'>Ma tikmomakakan kuenta itech tlan tiempo tikatej </div>
<div class='r'>(Mt. 16:1-4; Mr. 8:11-13) </div>
<div class='p'>
<span class="verse" id="LK12_54">54&#160;</span>Jesús noijki okinmilwij in tlakaj: </div>
<div class='p'>―Nijkuak namejwan ankitaj motlalia in mixtle ik ipoliwian tonale, namejwan ankijtaj nik kiawis, iwan ijkón tlamochiwa. 
<span class="verse" id="LK12_55">55&#160;</span>Iwan nijkuak in ejekatl witz ik tlani, namejwan ankijtaj nik tonas, iwan ijkón tlamochiwa. 
<span class="verse" id="LK12_56">56&#160;</span>¡Teixkajkayajkej! Namejwan kuale ankixyejyekoaj tlanon tlamochiwa itech ilwikak iwan ixko in tlaltikpak. ¿Kenik kiné, mach ankixyejyekoaj tlan nikchiwa itech yin tiempo? </div>
<div class='s'>Ma motlapojpolwikan katlej mokualaniaj </div>
<div class='r'>(Mt. 5:25-26) </div>
<div class='p'>
<span class="verse" id="LK12_57">57&#160;</span>’¿Tlanik mach ankiyejyekoaj namejwan amonewian para ankichiwaskej tlan kuale? 
<span class="verse" id="LK12_58">58&#160;</span>Tla akaj mitztilwia innawak tekiwajkej, xikchiwa de iwan ximotlapojpolwi mientras anyawij ipan ojtle, para amo ma mitzwika ixpan jues. Porke in tla amo, in jues mitztemaktis (mitztemaktilis) imak in mayol, iwan mayol mitztzakuas telpiloyan. 
<span class="verse" id="LK12_59">59&#160;</span>Iwan mach tikisas de ompa asta amo xiktlaxtlawa in salúltimo sentabo para tikisas.  </div>
<div class='psalmlabel' id='LK13_0'> 13</div>
<div class='s'>Moneki ma se moyolkuepa </div>
<div class='p'>
<span class="verse" id="LK13_1">1&#160;</span>Itech nekatej tonaltin sekimej tlakaj okilwijkej in Jesús nik in Pilato okinmiktij sekimej tlakaj de estado de Galilea, iwan inmeso de yonmej tlakaj okineloj iwan inmeso de sekimej yolkamej katlej yejwan okinmiktijkej para kixpantiliskej in toTajtzin Dios. 
<span class="verse" id="LK13_2">2&#160;</span>Jesús okinmilwij: </div>
<div class='p'>―¿Ankiyejyekoaj namejwan nik ijkón opanokej in tlakaj de Galilea porke oyekaj okachi tlajtlakolejkej ke oksekimej tlakaj de Galilea? 
<span class="verse" id="LK13_3">3&#160;</span>¡Amo! Namejwan noijki anmikiskej tla amo anmoyolkuepaskej inawak Dios. 
<span class="verse" id="LK13_4">4&#160;</span>¿O noso ankineltokaj namejwan ke nekatej kaxtoltin iwan eyin tlakaj katlej omikkej nijkuak in torre de Siloé inpan owetzke, oyekaj okachi tlajtlakolejkej ke oksekimej katlej ochantiaj Jerusalén? 
<span class="verse" id="LK13_5">5&#160;</span>¡Amo! Namejwan noijki anmikiskej tla amo anmoyolkuepaskej inawak Dios. </div>
<div class='s'>Ejemplo de se igoskuawitl katlej mach tlaki </div>
<div class='p'>
<span class="verse" id="LK13_6">6&#160;</span>Ijkuakón Jesús okinmilwij yin ejemplo: </div>
<div class='p'>―Se tlakatl okipiaya se igoskuawitl otoktoka itech iuvasyoj, se tonale oyáj okitato kox yotlakke, pero mach itlaj igos okajsik. 
<span class="verse" id="LK13_7">7&#160;</span>Tonses okilwij in tlakatl katlej kimonekuitlawia in uvasyoj: “Ya kipia eyi xiwitl nikkualiita yin igoskuawitl xamo kipia itlaj igos, iwan mach keman itlaj nikajsi. Xiktzonteki, porke san tlatzakuilijtok itech yin tlale.” 
<span class="verse" id="LK13_8">8&#160;</span>Pero in tlakatl katlej kimonekuitlawia yon uvasyoj okinankilij: “Señor, ok xikkawa yin xiwitl. Niktlayamanilis iwan nikmajadajtemis. 
<span class="verse" id="LK13_9">9&#160;</span>Xamo tlakis. Pero tla amo tlaki, ijkuakón keman tiktzontekiskej.” </div>
<div class='s'>Jesús okipajtij se siwatl kuitlapantomotztik nijkuak weyi tonale </div>
<div class='p'>
<span class="verse" id="LK13_10">10&#160;</span>Nijkuak weyi tonale Jesús otlamachtijtoka itech se tiopan de yen judiojtin. 
<span class="verse" id="LK13_11">11&#160;</span>Iwan ompa oyeka se siwatl katlej yokipiaya kaxtole iwan eyi xiwitl de kokoxke. Se ejekatl mach kuale okikaj kuitlapantomotztik yon siwatl iwan mach owelia omokuitlapanmelawaya. 
<span class="verse" id="LK13_12">12&#160;</span>Nijkuak Jesús okitak, okinotzke iwan okilwij: </div>
<div class='p'>―Siwatl, axan yotipajtik de mokokolis. </div>
<div class='p'>
<span class="verse" id="LK13_13">13&#160;</span>Jesús okintlalij imawan ipan yon siwatl, iwan san niman ijkuakón okuitlapanmelawik in siwatl, iwan opéj kiweyikixtia in toTajtzin Dios. 
<span class="verse" id="LK13_14">14&#160;</span>Pero in tlayekanke de yon tiopan okualanke porke Jesús okipajtij in siwatl nijkuak weyi tonale, iwan okinmilwij in tlakaj: </div>
<div class='p'>―Onkaj chikuasen tonale para se tekipanos. Itech yonmej tonaltin xiwikikan kiné para ximopajtikan, iwan amo ximopajtikan nijkuak weyi tonale. </div>
<div class='p'>
<span class="verse" id="LK13_15">15&#160;</span>Ijkuakón in Señor Jesús okinankilij: </div>
<div class='p'>―Teixkajkayajkej, ¿amo ankitotomaj namejwan namotoro o noso namoburro nijkuak weyi tonale iwan anyawij ankatlititiwej? 
<span class="verse" id="LK13_16">16&#160;</span>Iwan yin siwatl katlej walajtok nelwatl de Abraham, iwan katlej Satanás okilpijtoka ika yin kokolistle ya kaxtole iwan eyi xiwitl, ¿amo omonekia noijki se kitotomas de ikokolis maski ma yeto weyi tonale? </div>
<div class='p'>
<span class="verse" id="LK13_17">17&#160;</span>Nijkuak Jesús ijkón okijtoj, nochtin ikontraswan sa opinajkej. Pero nochtin in tlakaj opakiaj por yen wejweyin tlamantin katlej Jesús okinchiwaya. </div>
<div class='s'>Ejemplo de iyolo in mostaza katlej okachi tzikitzin ke iyolo in miltomatl </div>
<div class='r'>(Mt. 13:31-32; Mr. 4:30-32) </div>
<div class='p'>
<span class="verse" id="LK13_18">18&#160;</span>Ijkuakón Jesús okijtoj: </div>
<div class='p'>―¿Tlan ika welis nikkompararos para xikmomakakan kuenta kenik in Dios tlanawatia? ¿Tlan ejemplo welis namechilwis para xikmomakakan kuenta? 
<span class="verse" id="LK13_19">19&#160;</span>Yon ken iyolo in mostaza katlej se tlakatl kitooka itlalaj. Achtoj kisa, satepan moskaltia iwan motlami se weyi kuawitl, iwan asta itech motepajsoltiaj in totomej ipan imamayo. </div>
<div class='s'>Ejemplo de yen levadura </div>
<div class='r'>(Mt. 13:33) </div>
<div class='p'>
<span class="verse" id="LK13_20">20&#160;</span>Jesús noijki okijtoj: </div>
<div class='p'>―¿Tlan ika welis nikkompararos para xikmomakakan kuenta kenik in Dios tlanawatia? 
<span class="verse" id="LK13_21">21&#160;</span>Yon ken levadura katlej se siwatl kineloa ika eyi tlatamachiwale de arina, iwan levadura kisamawa nochi in tixtle. </div>
<div class='s'>Puerta katlej kopichtik </div>
<div class='r'>(Mt. 7:13-14, 21-23) </div>
<div class='p'>
<span class="verse" id="LK13_22">22&#160;</span>Jesús nijkuak oyaya para Jerusalén, opanotiaya iwan otlamachtijtiaya itech pueblojtin iwan itech pueblojtzitzintin. 
<span class="verse" id="LK13_23">23&#160;</span>Iwan se tlakatl okitlajtlanij: </div>
<div class='p'>―Señor, ¿keskimej tlakaj kinmakixtis in toTajtzin Dios de intlajtlakol? ¿San kanaj keskimej? </div>
<div class='p'>Jesús okinankilij: </div>
<div class='p'>
<span class="verse" id="LK13_24">24&#160;</span>―Xikchiwakan de xikalakikan itech puerta kopichtik katlej yawi ilwikak. Porke Nej namechilwia, nik miekej tlakaj kinekiskej kalakiskej, pero mach weliskej. 
<span class="verse" id="LK13_25">25&#160;</span>Yetos kej se chanej katlej mewas iwan kitzakuas in puerta. Tonses namejwan katlej anyeskej kalan, antlatatalatzaskej itech puerta iwan ankijtoskej: “Señor, xitechtlatlapoli.” Pero yej amechnankilis: “Mach namechixmati akin namejwan.” 
<span class="verse" id="LK13_26">26&#160;</span>Ijkuakón namejwan pewas ankijtoskej: “Tejwan otitlakuajkej iwan otikonikej mowan, iwan tejwatzin otitlamachtij ipan ojmej de topueblo.” 
<span class="verse" id="LK13_27">27&#160;</span>Pero yej amechnankilis: “Yonamechilwij nik mach namechixmati akin namejwan. Ximachiwakan de Nej aminochtin namejwan katlej antlajtlakolejkej.” 
<span class="verse" id="LK13_28">28&#160;</span>Ompa anchokaskej iwan anmotlanteteyitzaskej, nijkuak ankitaskej in Abraham, Isaac, Jacob iwan nochtin in profetajtin katlej katej kan Dios tlanawatia, iwan namejwan amechwalkixtiskej. 
<span class="verse" id="LK13_29">29&#160;</span>Porke witzej tlakaj de ik ajko, de ik tlani, de ik ikisayan tonale iwan de ik ipoliwian tonale, para motlaliskej tlakuaskej kan Dios tlanawatia. 
<span class="verse" id="LK13_30">30&#160;</span>Iwan sekimej katlej axan mach wejweyikistokej (weyititokej) satepan wejweyikistoskej, iwan katlej axan wejweyikistokej satepan mach ok wejweyikistoskej. </div>
<div class='s'>Jesús ochokak por yen weyikan de Jerusalén </div>
<div class='r'>(Mt. 23:37-39) </div>
<div class='p'>
<span class="verse" id="LK13_31">31&#160;</span>Ijkuakón itech yon tonale oejkokej sekimej fariseos iwan okilwijkej in Jesús: </div>
<div class='p'>―Xiwia de nian, porke in rey Herodes kineki mitzmiktis. </div>
<div class='p'>
<span class="verse" id="LK13_32">32&#160;</span>Pero Jesús okinnankilij: </div>
<div class='p'>―Xiwian xikilwitij yon ostotl Herodes: “Axan iwan mostla ok nikinkixtijtos ejekamej mach kualtin iwan ok nikinpajtijtos in kokoxkej, iwan asta ipan eyi tonale nitlamis.” 
<span class="verse" id="LK13_33">33&#160;</span>Pero nikpia de nikseguiros noojwi axan, mostla iwan wiptla, porke nochtin in profetajtin kipiaj de mikiskej itech weyikan de Jerusalén. </div>
<div class='p'>
<span class="verse" id="LK13_34">34&#160;</span>’¡Jerusalén, Jerusalén, tej tikinmiktia in profetajtin, iwan tikinmojmotla ika tetl katlej Dios kualintitlani monawak! ¡Miekpa oniknekke nikinmololos mokonewan, kej se pio kinmololoa ikonewan itlampa iajaswan, pero mach otiknekke! 
<span class="verse" id="LK13_35">35&#160;</span>Xikitakan kiné, Dios mach ok yetos amowan, sino amechkawas. Iwan Nej namechilwia, nik mach oksemi annechitaskej asta ma ajsiki in nekáj tonale nijkuak namejwan ijkín ankijtoskej: “Ma Dios kitiochiwa katlej okiwaltitlanke para tlanawatis.”  </div>
<div class='psalmlabel' id='LK14_0'> 14</div>
<div class='s'>Jesús okipajtij se tlakatl katlej otetenke </div>
<div class='p'>
<span class="verse" id="LK14_1">1&#160;</span>Nijkuak weyi tonale Jesús oyáj otlakuato ichan se tlayekanke fariseo, iwan oksekimej fariseos sa okixpixtokaj. 
<span class="verse" id="LK14_2">2&#160;</span>Noijki ompa oyeka iyakapan Jesús se tlakatl katlej otetenke. 
<span class="verse" id="LK14_3">3&#160;</span>Ijkuakón Jesús okintlajtlanij in tlamachtijkej de itlanawatil in Moisés iwan fariseos: </div>
<div class='p'>―¿Kuale se kipajtis se kokoxke nijkuak weyi tonale, o noso amo? </div>
<div class='p'>
<span class="verse" id="LK14_4">4&#160;</span>Pero yejwan mach itlaj okijtojkej. Tonses Jesús okimakitzkij in kokoxke iwan okipajtij, iwan okilwij ma wia. 
<span class="verse" id="LK14_5">5&#160;</span>Iwan Jesús okinmilwij in fariseos: </div>
<div class='p'>―¿Akin de amejwan amo kikixtia iburro o noso itoro tla wetzi ijtik se kuyoktle maski ma yeto weyi tonale? </div>
<div class='p'>
<span class="verse" id="LK14_6">6&#160;</span>Iwan yejwan mach ok owelikej ok itlaj okijtojkej. </div>
<div class='s'>Nijkuak se kiinbitaroaj kan monamiktiaj </div>
<div class='p'>
<span class="verse" id="LK14_7">7&#160;</span>Nijkuak Jesús okitak kenik in inbitadostin okipejpenayaj katlej okachi kuale lugar para motlaliskej itech mesa, ijkuakón okinmakak yin ejemplo: </div>
<div class='p'>
<span class="verse" id="LK14_8">8&#160;</span>―Nijkuak akaj mitzinbitaros itech se ilwitl kan monamiktiaj, amo ximotlali kan okachi kuale lugar, porke welis ejkos oksé inbitado katlej okachi weyikistok (weyititos) ke tej. 
<span class="verse" id="LK14_9">9&#160;</span>Iwan katlej oamechinbitaroj, welis mitzilwis: “Xikkawili yin tlakatl ompa ma motlali.” Ijkuakón tej tiixpinawas iwan tias timotlaliti asta tlatentle. 
<span class="verse" id="LK14_10">10&#160;</span>Okachi kuale, nijkuak mitzinbitaroskej, ximotlali asta tlatentle. Para ke nijkuak mitzitas akin omitzinbitaroj, mitzilwis: “Amigo, ximotlali nian kan okachi kuale lugar.” Ijkón mitzweyimatiskej katlej ompa inwan timotlalis. 
<span class="verse" id="LK14_11">11&#160;</span>Porke akin moweyinekis, mopinatis. Pero akin amo moweyinekis, weyikistos (weyititos). </div>
<div class='p'>
<span class="verse" id="LK14_12">12&#160;</span>Jesús noijki okilwij in tlakatl katlej okinbitaroj ma tlakuati ichan: </div>
<div class='p'>―Nijkuak tiknekis tiktemakas se tlaxkale tonayan o noso tiotlakke, amo xikinminbitaro moamigoswan, nion mokniwan, nion moparientejwan, nion mobesinoswan katlej kimopialiaj. Porke yejwan welis noijki mitzinbitaroskej, iwan ijkón yejwan momakuepaskej mowan. 
<span class="verse" id="LK14_13">13&#160;</span>Okachi kuale, nijkuak tiilwichiwas, xikinminbitaro in pobrestin, wilanmej (temetlamej), koxomej, iwan katlej mach tlachiaj. 
<span class="verse" id="LK14_14">14&#160;</span>Iwan ijkón tikpias pakilistle. Porke yejwan mach welis momakuepaskej mowan, pero Dios mitzkuepilis nijkuak moyolkuiskej (moyolitiskej) in yolchipawakej. </div>
<div class='s'>Ejemplo de se tiotlakantlakuale </div>
<div class='p'>
<span class="verse" id="LK14_15">15&#160;</span>Se tlakatl katlej oewatoka itech mesa nijkuak ijkón okikakke, okilwij in Jesús: </div>
<div class='p'>―Ma paki akin tlakuas kan Dios tlanawatia. </div>
<div class='p'>
<span class="verse" id="LK14_16">16&#160;</span>Ijkuakón Jesús okilwij: </div>
<div class='p'>―Se tlakatl okitemakak se weyi tiotlakantlakuale, iwan otlanawatij ma kinminbitarokan miekej tlakaj. 
<span class="verse" id="LK14_17">17&#160;</span>Iwan nijkuak oajsik ora para tlakuaskej, okititlanke se itekipanoj ma kinmilwiti iinbitadoswan: “Xiwikikan, porke nochi ya kuale kajki.” 
<span class="verse" id="LK14_18">18&#160;</span>Pero nochtin opéj kijtaj ma kintlapojpolwikan porke mach welis yaskej. Achtoj se okijtoj: “Yakin onikoj se tlale, iwan nikneki nias nikitati. Nimitztlatlawtia xinechtlapojpolwi porke mach welis nias.” 
<span class="verse" id="LK14_19">19&#160;</span>Oksé okijtoj: “Onikinkoj makuile yunta de torojtin, iwan niawi nikinyejyekoti. Nimitztlatlawtia xinechtlapojpolwi porke mach welis nias.” 
<span class="verse" id="LK14_20">20&#160;</span>Iwan oksé okijtoj: “Yakin onimonamiktij, iwan por yonik mach welis nias.” 
<span class="verse" id="LK14_21">21&#160;</span>Nijkuak in tekipanoj omokuepato, okimakak kuenta iteko nochi tlan okilwijkej. Tonses iteko okualanke iwan okilwij itekipanoj: “Xiwia totoka ipan ojmej iwan ipan ojpitzaktin de yen pueblo, iwan nian xikinwalinwika in pobrestin, wilanmej (temetlamej), koxomej iwan katlej mach tlachiaj.” 
<span class="verse" id="LK14_22">22&#160;</span>Okachi satepan itekipanoj okijtoj: “Señor, yonikchij ken otinechnawatij, iwan ok onkaj miek lugar.” 
<span class="verse" id="LK14_23">23&#160;</span>Ijkuakón iteko okilwij itekipanoj: “Xiwia ipan ojmej iwan itech tlalmej, iwan xikintokti ma kalakikan para ma temi nokalijtik. 
<span class="verse" id="LK14_24">24&#160;</span>Porke Nej namechilwia ke nion se de nekatej katlej achtoj onikinminbitaroj mach tlakuas itech notiotlakantlakual.” </div>
<div class='s'>Owijtitok se kitekipanos in Cristo </div>
<div class='p'>
<span class="verse" id="LK14_25">25&#160;</span>Miekej tlakaj oyayaj iwan Jesús. Iwan Yej omokuepke iwan okinmilwij: </div>
<div class='p'>
<span class="verse" id="LK14_26">26&#160;</span>―Tla akaj kineki witz nowan, iwan okachi kitlasojtlas ipapan, imaman, isiwa, ipilwan, ikniwan iwan asta inemilis, mach welis yetos nomomachtijkaw tla okachi kintlasojtlas yejwan iwan amo yen Nej. 
<span class="verse" id="LK14_27">27&#160;</span>Akin amo kinekis witz nowan iwan amo kinekis tlajyowis asta komo para ma kimiktikan itech krus, mach welis yetos nomomachtijkaw. 
<span class="verse" id="LK14_28">28&#160;</span>Tla akaj de amejwan kineki kichiwas se kale, ¿amo achtoj motlalis kichiwas kuenta para kixyejyekos kox kajxilis tlan kipia para welis kitlamis? 
<span class="verse" id="LK14_29">29&#160;</span>Tla kichiwa in cimiento iwan satepan mach weli kitlamia, nochtin akinmej kitaskej pewas kipinawiskej 
<span class="verse" id="LK14_30">30&#160;</span>iwan kijtoskej: “Yin tlakatl opéj kichiwa se kale, iwan mach owelik okitlamij.” 
<span class="verse" id="LK14_31">31&#160;</span>O noso tla se rey kineki kipias guerra iwan oksé rey, ¿amo achtoj motlalis para kixyejyekos kox ika majtlaktle mil soldadojtin welis mokitzkis iwan oksé rey katlej witz ika senpoale mil soldadojtin? 
<span class="verse" id="LK14_32">32&#160;</span>Iwan tla amo welis, nijkuak in oksé rey ok wejka witz, ijkuakón kintitlanilis sekimej itlatitlanilwan para ma motlapojpolwikan para ayakmo momagaskej. 
<span class="verse" id="LK14_33">33&#160;</span>Ijkón kiné, tla se de amejwan amo kikawas nochi tlan kipia, mach welis yetos nomomachtijkaw. </div>
<div class='s'>Nijkuak in istatl kipoloa ipuyeka </div>
<div class='r'>(Mt. 5:13; Mr. 9:50) </div>
<div class='p'>
<span class="verse" id="LK14_34">34&#160;</span>’In istatl sa tekitl kuale, pero tla in istatl kipolos ipuyeka, ¿kenik oksemi puyeyas? 
<span class="verse" id="LK14_35">35&#160;</span>Mach ok welis se kitekipanoltis nion para yen tlale iwan nion para majada, sino sa se kitlamotla. Akin kineki kimomakas kuenta, ma kikaki.  </div>
<div class='psalmlabel' id='LK15_0'> 15</div>
<div class='s'>Ejemplo de se ichka katlej opoliwik </div>
<div class='r'>(Mt. 18:10-14) </div>
<div class='p'>
<span class="verse" id="LK15_1">1&#160;</span>Nochtin katlej tlakobraroaj ika impuestos iwan tlajtlakolejkej omololoayaj inawak Jesús para kikakiskej, 
<span class="verse" id="LK15_2">2&#160;</span>iwan por yonik in fariseos iwan tlamachtijkej de itlanawatil in Moisés opéj tlapoaj de Yej, okijtoayaj: </div>
<div class='p'>―Yin tlakatl moneloa inwan tlajtlakolejkej, iwan inwan tlakua. </div>
<div class='p'>
<span class="verse" id="LK15_3">3&#160;</span>Ijkuakón Jesús okinmilwij in yin ejemplo: </div>
<div class='p'>
<span class="verse" id="LK15_4">4&#160;</span>―Tla se de amejwan kipia se siento ichkamej iwan kipolos se, ¿amo kinkajtewas in nawinpoale iwan kaxtole iwan nawi ichkamej kan tlajpixtos, iwan yas kitemotij ichka katlej opoliwik, asta kan kajsis? 
<span class="verse" id="LK15_5">5&#160;</span>Iwan tla yokajsik, kimokechpanoltia ika pakilistle, 
<span class="verse" id="LK15_6">6&#160;</span>iwan ejko ichan, kinmololoa iamigoswan iwan ibesinoswan iwan kinmilwia: “Nowan xipakikan, porke yonikajsik nochka katlej onikpolojka.” 
<span class="verse" id="LK15_7">7&#160;</span>Nej namechilwia, itech ilwikak no ijkón tlamochiwa. Ompa onkaj miek pakilistle nijkuak se tlajtlakolej moyolkuepa de itlajtlakol, ke por nawinpoale iwan kaxtole iwan nawi yolchipawakej katlej mach ok moneki moyolkuepaskej de intlajtlakol. </div>
<div class='s'>Ejemplo de se tomin katlej opoliwik </div>
<div class='p'>
<span class="verse" id="LK15_8">8&#160;</span>’¿Tlan kichiwa se siwatl tla kipia majtlaktle tomin de plata iwan kipoloa se? ¿Amo kitlikuitia se tlanextle iwan tlachpana yolik ikalijtik asta ijkuak kajsi itomin? 
<span class="verse" id="LK15_9">9&#160;</span>Iwan nijkuak kajsi, kinmololoa amigaswan iwan ibesinaswan iwan kinmilwia: “Nowan xipakikan, porke yonikajsik notomin katlej onikpolojka.” 
<span class="verse" id="LK15_10">10&#160;</span>Nej namechilwia, iangelwan in toTajtzin Dios noijki pakij miek nijkuak se tlajtlakolej moyolkuepa de itlajtlakol. </div>
<div class='s'>Ejemplo de se telpochtle katlej san okawiltij itomin </div>
<div class='p'>
<span class="verse" id="LK15_11">11&#160;</span>Jesús noijki okijtoj: </div>
<div class='p'>―Se tlakatl okinpiaya omen itelpokawan, 
<span class="verse" id="LK15_12">12&#160;</span>iwan katlej okachi xokoyotl okilwij ipapan: “Papan, xinechmaka in herencia katlej nechtokaroa.” Tonses in tetaj okinxejxelilij tlan okipiaya. 
<span class="verse" id="LK15_13">13&#160;</span>Kanaj keski tonale satepan, in telpochtle katlej okachi xokoyotl okinamakak nochi tlan okimakak ipapan, iwan oyáj wejka itech oksé estado, kan san okawiltij itomin iwan mach kuale tlan okichijtinemia. 
<span class="verse" id="LK15_14">14&#160;</span>Nijkuak otlanke okitlajtlamij itomin, owalaj se apistle itech nekáj estado, iwan yej mach ok okipiaya tlan kikuas. 
<span class="verse" id="LK15_15">15&#160;</span>Satepan oyáj okitemoto tekitl inawak se tlakatl de yon estado, yon tlakatl okimakak tekitl iwan okititlanke itlalaj ma kinmonekuitlawiti pitzomej. 
<span class="verse" id="LK15_16">16&#160;</span>Iwan okinekia kikuani xiwitl itoka algarrobas katlej okikuayaj in pitzomej, pero mach akaj okimakaya. 
<span class="verse" id="LK15_17">17&#160;</span>Ijkuakón opéj moomelia (moyejyekoa) iwan okimolwij: “Nochan katej tekipanojkej katlej kipiaj miek tlan kikuaj, iwan nej nian nipanotok apistle. 
<span class="verse" id="LK15_18">18&#160;</span>Nimokuepas inawak nopapan, iwan nikilwis: Papan, onitlajtlakoj inawak Dios iwan onitlajtlakoj monawak. 
<span class="verse" id="LK15_19">19&#160;</span>Mach ok notech powi para xinechita kej nimokone, xinechita sa kej nekatej tlakaj katlej mitzpalewiaj.” 
<span class="verse" id="LK15_20">20&#160;</span>Tonses omoketzke iwan omokuepke ichan ipapan. </div>
<div class='p'>’Nijkuak ok wejka owalaya, ipapan okitak iwan okiknomatke. Omotlaloj okinamikito, okinanapaloj (okinawajtekke) iwan okixpijpipitzoj. 
<span class="verse" id="LK15_21">21&#160;</span>Ijkuakón itelpoch okilwij: “Papan, onitlajtlakoj inawak Dios iwan onitlajtlakoj monawak. Mach ok notech powi xinechita kej nimokone.” 
<span class="verse" id="LK15_22">22&#160;</span>Pero ipapan okinmilwij itekipanojkawan: “Xikkualkuikan totoka katlej okachi kuale tzotzole, iwan xiktzotzoltikan. Xikaniyojtikan itech imajpil iwan xikkaktikan. 
<span class="verse" id="LK15_23">23&#160;</span>Xikualwikakan in torojkonetl katlej tomawak iwan xikmiktikan. Tikkuaskej iwan tikchiwaskej ilwitl. 
<span class="verse" id="LK15_24">24&#160;</span>Porke yin nokone yomikka, iwan axan oksemi omoyolkuik. Opolika, iwan axan yotikajsikej.” Iwan opéj kichiwaj ilwitl. </div>
<div class='p'>
<span class="verse" id="LK15_25">25&#160;</span>’Oksé itelpoch katlej tetiachka otekipanojtoka itlalaj. Iwan nijkuak omokuepato iwan yoejkotiwalaya ichan, okikakke tlapitzaj ichan iwan okinmitak mijtotiaj. 
<span class="verse" id="LK15_26">26&#160;</span>Ijkuakón okinotzke se katlej ompa tekipanoa iwan okitlajtlanij tlan onkaj ichan. 
<span class="verse" id="LK15_27">27&#160;</span>In tekipanoj okilwij: “Mokni yomokuepato. Iwan mopapan otlanawatij ma kimiktikan in torojkonetl katlej tomawak, porke mokni oejkok kuale iwan chikawak.” 
<span class="verse" id="LK15_28">28&#160;</span>In telpochtle katlej tetiachka sa tekitl okualanke iwan mach okinekia kalakini ikalijtik. In tetaj okiske iwan opéj kitlatlawtia ma kalaki. 
<span class="verse" id="LK15_29">29&#160;</span>Pero itelpoch okilwij ipapan: “Tejwatzin kuale tikmati nik ya miek xiwitl nimitztekipanoa, nochipa nimitztlakita, iwan mach semi tinechmaka nion se tentzonkonetl para nikchiwas se ilwitl inwan noamigoswan. 
<span class="verse" id="LK15_30">30&#160;</span>Pero axan oejkok yin mokone, katlej san okawiltij motomin inwan siwamej momekatijkej, iwan asta otikmiktilij se torojkonetl tomawak.” 
<span class="verse" id="LK15_31">31&#160;</span>Ijkuakón ipapan okilwij: “Nokone, tej nochipa nowan tikaj, iwan nochi tlan nikpia moaxka. 
<span class="verse" id="LK15_32">32&#160;</span>Pero axan moneki tikchiwaskej ilwitl iwan ma tipakikan, porke mokni yomikka, iwan axan yomoyolkuik. Opolika, iwan axan yotikajsikej.”  </div>
<div class='psalmlabel' id='LK16_0'> 16</div>
<div class='s'>Ejemplo de se tekipanoj katlej mach kuale iyolo </div>
<div class='p'>
<span class="verse" id="LK16_1">1&#160;</span>Jesús noijki okinmilwij imomachtijkawan: </div>
<div class='p'>―Oyeka se tlakatl katlej okimopialiaya iwan okipiaya se itekipanoj katlej okitaya nochi tlan okipiaya. Pero iteko okilwijkej ke itekipanoj san kawiltilia tlan iaxka. 
<span class="verse" id="LK16_2">2&#160;</span>Ijkuakón iteko okinotzke itekipanoj iwan okilwij: “¿Tlanik ijkón nechilwiaj de tej? Xinechmaktili nochi in kuenta de tlan titekipanojtiwitz, porke mach ok tietos tinotekipanoj.” 
<span class="verse" id="LK16_3">3&#160;</span>Ijkuakón in tekipanoj okimolwij: “¿Axan tlan nikchiwas porke noteko nechkixtilis in tekitl? Mach nikxikos nitekipanos ika ajsalon, iwan nipinawa nimijtlanijtinemis. 
<span class="verse" id="LK16_4">4&#160;</span>Ya nikmati tlan nikchiwas, para ke nijkuak nechkixtis noteko nikinpias akinmej nechresibiroskej inchan.” 
<span class="verse" id="LK16_5">5&#160;</span>Tonses okinnotzke katlej okiwikiliayaj iteko. Katlej achtoj okinotzke okilwij: “¿Kexkich tikwikilia in noteko?” 
<span class="verse" id="LK16_6">6&#160;</span>Iwan yej okijtoj: “Nikwikilia se siento barriltin de aseite.” In tekipanoj okilwij: “Nian kajki moresibo. Niman ximotlali iwan xikchiwa oksé resibo san de tlajko siento barriltin.” 
<span class="verse" id="LK16_7">7&#160;</span>Satepan okitlajtlanij oksé katlej kiwikilia iteko: “Tej, ¿kexkich tikwikilia in noteko?” Iwan yej okilwij: “Se siento koxtal de trigo.” Tonses in tekipanoj okilwij: “Nian kajki moresibo. Xikchiwa oksé resibo san de nawinpoale koxtal.” 
<span class="verse" id="LK16_8">8&#160;</span>Nijkuak okimatke iteko, okijtoj nik in yon itekipanoj omotlalij listo porke okitemoj kenik kichiwas satepan. Porke in tlaltikpaktlakaj okachi listojtin para kitekipanoltiskej itlaj tlamantle iwan amo ken ikonewan Dios. </div>
<div class='p'>
<span class="verse" id="LK16_9">9&#160;</span>’Nej namechilwia ke okachi kuale xiktekipanoltikan in rikojyotl katlej onkaj ixko yin tlaltikpak, para ijkón xiwelikan xikinpiakan namoamigoswan, iwan nijkuak tlamis in rikojyotl welis amechresibiroskej kan anchantiskej nochipa. </div>
<div class='p'>
<span class="verse" id="LK16_10">10&#160;</span>’Akin kimati kitekipanoltia itlaj tlamantle tzikitzin ika kuale iyolo, tonses noijki welis kitekipanoltis itlaj tlamantle miek. Iwan akin amo kimati kitekipanoltia itlaj tlamantle tzikitzin porke mach kipia kuale iyolo, tonses noijki mach welis kitekipanoltis itlaj tlamantle miek. 
<span class="verse" id="LK16_11">11&#160;</span>Axan kiné, tla itech in rikojyotl katlej onkaj ixko yin tlaltikpak namejwan mach ankitekipanoltiaj ken moneki, tonses mach welis amechmaktiliskej katlej melawak rikojyotl. 
<span class="verse" id="LK16_12">12&#160;</span>Iwan tla namejwan mach kuale ankitekipanoltiaj itlaj tlamantle katlej amo amoaxka, tonses mach welis amechaxkatiskej itlaj tlamantle para xiktekipanoltikan. </div>
<div class='p'>
<span class="verse" id="LK16_13">13&#160;</span>’Mach akaj tekipanoj welis kinpias ome itekowan, porke welis kitlasojtlas in se iwan oksé mach kitlasojtlas, o noso welis kitlakitas in se iwan oksé mach kitlakitas. Mach welis ankitekipanoskej in Dios mientras amechyoltilantok in rikojyotl. </div>
<div class='p'>
<span class="verse" id="LK16_14">14&#160;</span>In fariseos katlej okiwelitayaj tomin, okikaktokaj nochi tlan Jesús okijtoaya iwan san okiwetzkiliayaj. 
<span class="verse" id="LK16_15">15&#160;</span>Tonses Jesús okinmilwij: </div>
<div class='p'>―Namejwan anmochiwaj ke yeskia melawak ankualtin inmixpan tlakaj, pero Dios kixmati namoyolo. Onkaj tlamantle katlej in tlakaj kiweyimatij, pero toTajtzin Dios kikokolia. </div>
<div class='s'>In tlanawatile de Moisés mach ya tlami </div>
<div class='p'>
<span class="verse" id="LK16_16">16&#160;</span>’Itlanawatil in Moisés iwan intlamachtil in profetajtin omotekipanoltijkej asta ijkuak owalaj in Juan Tlakuateekij. Desde ijkuakón motematiltijtiwitz in kuale tlajtole de kenik Dios tlanawatia. Iwan axan nochtin mochijchikawaj kinekij kalakiskej kan Dios tlanawatia. </div>
<div class='p'>
<span class="verse" id="LK16_17">17&#160;</span>’Okachi mach owij pojpoliwis in ilwikak iwan tlaltikpak, ke se letra katlej ijkuilitok itech itlanawatil in Moisés amo ma mochiwa. </div>
<div class='s'>Jesús otlamachtij mach se ma mosiwakawa </div>
<div class='r'>(Mt. 19:1-12; Mr. 10:1-12) </div>
<div class='p'>
<span class="verse" id="LK16_18">18&#160;</span>’Tla se tlakatl kikawa isiwa iwan monamiktia iwan oksé siwatl, kijtosneki ya kimomekatia. Iwan akin monamiktia iwan se siwatl katlej omokajkaj iwan iokich, noijki kijtosneki ya kimomekatia. </div>
<div class='s'>In tlakatl katlej okimopialiaya iwan Lázaro </div>
<div class='p'>
<span class="verse" id="LK16_19">19&#160;</span>’Oyeka se tlakatl katlej okimopialiaya. Omotzotzoltiaya ika tzotzole moradotik sa tekitl patíoj iwan omochijchiwaya kej yeskia se rey. Iwan momostla okichiwaya ilwitl iwan okikowaya miek tlakuale katlej sa tekitl kuale. 
<span class="verse" id="LK16_20">20&#160;</span>Noijki oyeka se pobre itoka Lázaro, katlej nochi itlalnakayo otentoka de tzotzotl. Iwan omotlaliaya ipan tlale ikaltempan in tlakatl katlej okimopialiaya. 
<span class="verse" id="LK16_21">21&#160;</span>Yon pobre okinekia kikuani tlan owetzia de ipan imesa in tlakatl katlej okimopialiaya. Iwan asta in itzkuinmej okipajpaliliayaj itzotzowan. 
<span class="verse" id="LK16_22">22&#160;</span>Se tonale in pobre omikke, iwan angelestin okiwikakej inawak Abraham kan ilwikak. In tlakatl katlej okimopialiaya noijki omikke, iwan okitookakej. 
<span class="verse" id="LK16_23">23&#160;</span>In tlakatl katlej okimopialiaya sa tekitl otlajyowiaya ijtik tliko, oajkopantlachixke iwan okitak de wejka in Abraham iwan Lázaro. 
<span class="verse" id="LK16_24">24&#160;</span>Ijkuakón otzajtzik okijtoj: “Papan Abraham, xinechiknomati, iwan xiknawati in Lázaro ma kisiawa imajpil, iwan ma wiki ma kiseseliki nonenepil. Porke sa tekitl nitlajyowia ijtik yin tlitl.” 
<span class="verse" id="LK16_25">25&#160;</span>Pero Abraham okilwij: “Nokone, xikelnamiki nik in tej otikpixke miek tlamantle nijkuak otinemia ixko in tlaltikpak, iwan Lázaro opanok miek tlamantle mach kuale. Axan yej nian kipia pakilistle, iwan tej titlajyowia. 
<span class="verse" id="LK16_26">26&#160;</span>Iwan onkaj se tlamantle katlej sa tekitl tlawejkatlan katlej techxelojtok. Iwan akinmej kinekiskej yaskej de nian para ompa, mach weliskej, nion akinmej kinekiskej witzej de ompa para nian noijki mach weliskej.” 
<span class="verse" id="LK16_27">27&#160;</span>Tonses in tlakatl katlej okimopialiaya okilwij: “Nimitztlatlawtia kiné, papan Abraham, xiktitlani in Lázaro ichan nopapan, 
<span class="verse" id="LK16_28">28&#160;</span>kan nikinpia makuiltin nokniwan, para ma kintlapowiti, iwan ijkón amo ma wikikan yejwan noijki itech yin tlajyowilistle.” 
<span class="verse" id="LK16_29">29&#160;</span>Pero Abraham okilwij: “Yejwan kipiaj tlan okijkuiloj in Moisés iwan tlan okijkuilojkej in profetajtin. Ma kikakikan tlan yejwan kijtaj.” 
<span class="verse" id="LK16_30">30&#160;</span>In tlakatl katlej okimopialiaya okinankilij: “Amo, mach ijkón, papan Abraham, pero tla akaj katlej yomikke iwan moyolkuis (moyolitis) oksemi iwan yas kintlapowiti, yejwan moyolkuepaskej de intlajtlakol.” 
<span class="verse" id="LK16_31">31&#160;</span>Pero Abraham okilwij: “Tla amo kinekij kikakiskej itlajtol in Moisés iwan intlajtol in profetajtin, tonses maski ma moyolkui akaj tlakatl no mach kinekiskej kikakiskej maski ma kintlapowi.”  </div>
<div class='psalmlabel' id='LK17_0'> 17</div>
<div class='s'>Kenik se wetzi ipan tlajtlakole </div>
<div class='r'>(Mt. 18:6-7, 21-22; Mr. 9:42) </div>
<div class='p'>
<span class="verse" id="LK17_1">1&#160;</span>Jesús okinmilwij imomachtijkawan: </div>
<div class='p'>―Nochipa yetos tlan ika tlajtlakoskej in tlakaj. Pero ¡pobre in tlakatl katlej kitoktis akaj oksé ma wetzi ipan tlajtlakole! 
<span class="verse" id="LK17_2">2&#160;</span>Okachi kuale ma kilpilikan ikechtlan se metlatl iwan ma kitlamotlakan ijtik atl, ke ma kitokti ma wetzi ipan tlajtlakole se de yinmej tzitzikinmej. 
<span class="verse" id="LK17_3">3&#160;</span>Xikpiakan kuidado. </div>
<div class='p'>’Tla se mokni tlajtlakoa motech, xiknotza iwan xikajwa. Tla mitzkaki iwan moyolpejpena (moyolkuepa), xiktlapojpolwi. 
<span class="verse" id="LK17_4">4&#160;</span>Maski ma tlajtlako motech chikome buelta se tonale, iwan chikome buelta witz monawak mitzilwiki: “Mach ok ijkón nikchiwas”, in tej xiktlapojpolwi. </div>
<div class='s'>Ma titlaneltokakan okachi </div>
<div class='p'>
<span class="verse" id="LK17_5">5&#160;</span>In tlatitlaniltin okilwijkej in Señor: </div>
<div class='p'>―Xitechmaka okachi tlaneltokalistle. </div>
<div class='p'>
<span class="verse" id="LK17_6">6&#160;</span>Ijkuakón in Señor okinmilwij: </div>
<div class='p'>―Tla amejwan ankipianij tlaneltokalistle, maski tzikitzin kej isemiya in mostaza, welini ankilwianij yin sicomorojkuawitl: “Ximowiwitla de nian iwan ximotooka ijtik atl”, iwan kuawitl amechtlakitani. </div>
<div class='s'>In tekipanoj iwan itekiw </div>
<div class='p'>
<span class="verse" id="LK17_7">7&#160;</span>’Tla akaj de amejwan kipia se itekipanoj iwan tla yomokuepato otlaxawato o noso otlajpiato, ¿kox ankilwiaj: “Xiwiki ximotlali xitlakua”? 
<span class="verse" id="LK17_8">8&#160;</span>Amo, sino ankilwiaj: “Xinechchiwili tlan nikuas, xiktlejtlejkolti momakamisa iwan xinechtlamaka asta ma tlami ma nitlakua iwan ma natli. Satepan tej welis titlakuas iwan tatlis.” 
<span class="verse" id="LK17_9">9&#160;</span>¿Kox ankitlasojkamatij namejwan namotekipanoj por kichiwa tlan ankinawatiaj? Namejwan kuale ankimtij nik amo. 
<span class="verse" id="LK17_10">10&#160;</span>Ijkón noijki namejwan, nijkuak antlamiskej ankichiwaskej nochi tlan Dios amechnawatia, moneki xikijtokan: “Tejwan mach tikualtin titekipanojkej, porke mach otikchijkej okachi de tlan otechnawatijkej ma tikchiwakan.” </div>
<div class='s'>Jesús okinpajtij majtlaktin tlakaj katlej opalania innakayo </div>
<div class='p'>
<span class="verse" id="LK17_11">11&#160;</span>Nijkuak Jesús oonewak para Jerusalén, opanok ik estado de Samaria iwan ik estado de Galilea. 
<span class="verse" id="LK17_12">12&#160;</span>Nijkuak oajsik itech se pueblojtzin, owalajkej okinamikikoj majtlaktin tlakaj katlej opalania innakayo, pero san wejka omoketzkej 
<span class="verse" id="LK17_13">13&#160;</span>iwan otzajtzikej chikawak: </div>
<div class='p'>―¡Jesús, Tlamachtij, xitechiknomati! </div>
<div class='p'>
<span class="verse" id="LK17_14">14&#160;</span>Nijkuak in Jesús okinmitak, okinmilwij: </div>
<div class='p'>―Xiwian ximoteitititij innawak in tiopixkej. </div>
<div class='p'>Iwan nijkuak yoyayaj ipan ojtle, opajtikej iwan ochipawikej itech innakayo. 
<span class="verse" id="LK17_15">15&#160;</span>Ijkuakón se de yejwan, nijkuak omotlatak yochipawik de ikokolis, omokuepke, kiweyikixtijtiw in toTajtzin Dios chikawak. 
<span class="verse" id="LK17_16">16&#160;</span>Omotlankuaketzke iyakapan Jesús, asta okitennamikke in tlale iwan omotlasojkamatke inawak. Yon tlakatl oyeka de estado de Samaria. 
<span class="verse" id="LK17_17">17&#160;</span>Ijkuakón Jesús okijtoj: </div>
<div class='p'>―¿Amo anmajtlaktin katlej anpajtikej? ¿Kanin katej in oksekimej chiknawin? 
<span class="verse" id="LK17_18">18&#160;</span>¿San yen yin tlakatl katlej mach judío omokuepke para kiweyikixtis in Dios? </div>
<div class='p'>
<span class="verse" id="LK17_19">19&#160;</span>Tonses in Jesús okilwij in tlakatl: </div>
<div class='p'>―Ximoketza iwan xiwia. Otipajtik porke otinechneltokak. </div>
<div class='s'>Kenik yetos nijkuak witz in Jesús para tlanawatis </div>
<div class='r'>(Mt. 24:23-28, 36-41) </div>
<div class='p'>
<span class="verse" id="LK17_20">20&#160;</span>In fariseos okitlajtlanijkej in Jesús keman ajsis tonale nijkuak Dios pewas tlanawatis. Iwan Jesús okinnankilij: </div>
<div class='p'>―In tlakaj mach welis kitaskej nijkuak Dios pewas tlanawatis. 
<span class="verse" id="LK17_21">21&#160;</span>Nimpor mach kijtoskej: “Xikitakan, nian kajki”, o noso “Xikitakan nepa kajki”. Porke Dios ya tlanawatijtok ipan inyolo in tlakaj. </div>
<div class='p'>
<span class="verse" id="LK17_22">22&#160;</span>Ijkuakón okinmilwij imomachtijkawan: </div>
<div class='p'>―Ajsis tonale namejwan ankinekiskej annechitaskej Nej katlej onimochij nitlakatl iwan ankinekiskej oksemi ma nieto amowan, pero mach ok annechitaskej. 
<span class="verse" id="LK17_23">23&#160;</span>Iwan sekimej tlakaj amechilwiskej: “Xikitakan, nian kajki”, o noso “Xikitakan, ne kajki.” Amo xikneltokakan, nion amo xiwian xinechtemotij. 
<span class="verse" id="LK17_24">24&#160;</span>Porke ijkón ken nijkuak tlapetlani ik se lado de itech ilwikak iwan tlawia asta itech oksé lado de ilwikak, ijkón Nej noijki akin onimochij nitlakatl ik nowian (nian nepa) nechitaskej itech nekáj tonale nijkuak niwitz. 
<span class="verse" id="LK17_25">25&#160;</span>Pero achtoj moneki nitlajyowis miek, iwan nechkokoliskej in tlakaj katlej nemij itech yinmej tonaltin. 
<span class="verse" id="LK17_26">26&#160;</span>Ijkón ken otlamochij itech nekáj tiempo de Noé, no ijkón tlamochiwas nijkuak niwitz Nej katlej onimochij nitlakatl. 
<span class="verse" id="LK17_27">27&#160;</span>In tlakaj otlakuayaj iwan okoniaj, omonamiktiayaj iwan okintlajtlaniaj ichpokamej. Ijkón okichijtokaj asta itech nekáj tonale nijkuak in Noé okalakke ijtik in weyi barko, iwan ijkuakón omokajkaj in tlamawisolkiawatl iwan nochtin okinpojpoloj. 
<span class="verse" id="LK17_28">28&#160;</span>Ijkón noijki otlamochij itech nekáj tiempo de Lot: otlakuayaj iwan okoniaj, otlakowayaj iwan otlanamakayaj, otlatookayaj iwan okalchiwayaj. 
<span class="verse" id="LK17_29">29&#160;</span>Pero nijkuak Lot okiske de itech weyikan de Sodoma, owetzke tlitl iwan azufre de ilwikak, iwan nochtin okinmiktij. 
<span class="verse" id="LK17_30">30&#160;</span>Ijkón noijki tlamochiwas itech nekáj tonale nijkuak niwalmonextis Nej katlej onimochij nitlakatl. </div>
<div class='p'>
<span class="verse" id="LK17_31">31&#160;</span>’Itech nekáj tonale, tla akaj yetos ipan ikal, amo ma temo para kikixtiti tlan kipia itech ikalijtik. Iwan tla akaj kajki itlalaj, amo ma walmokuepa para ichan. 
<span class="verse" id="LK17_32">32&#160;</span>Xikelnamikikan tlan omochij isiwa in Lot. 
<span class="verse" id="LK17_33">33&#160;</span>Akin kinekis kipalewis inemilis, kipolos. Pero akin kipolos inemilis por Nej, kipalewis inemilis. </div>
<div class='p'>
<span class="verse" id="LK17_34">34&#160;</span>’Namechilwia nik in yon yuak kochtoskej omen ipan se tlapechtle. Se kiwikaskej iwan oksé kikajtewaskej. 
<span class="verse" id="LK17_35">35&#160;</span>Omen siwamej sepantistoskej inkalijtik. Se kiwikaskej iwan oksé kikajtewaskej. 
<span class="verse" id="LK17_36">36&#160;</span>Omen tlakaj sepantekipanojtoskej intlalaj. Se kiwikaskej iwan oksé kikajtewaskej. </div>
<div class='p'>
<span class="verse" id="LK17_37">37&#160;</span>Nijkuak ijkón okikakej, okitlajtlanijkej: </div>
<div class='p'>―¿Kan ijkón tlamochiwas, Señor? </div>
<div class='p'>Iwan Jesús okinnankilij: </div>
<div class='p'>―Kan wetos se mikkatl, ompa mololoskej in tzojpilomej.  </div>
<div class='psalmlabel' id='LK18_0'> 18</div>
<div class='s'>Ejemplo de se viuda iwan se jues </div>
<div class='p'>
<span class="verse" id="LK18_1">1&#160;</span>Jesús okinmilwij se ejemplo para kinmachtis nik moneki se motiotzajtzilis nochipa, iwan amo se ma mosotlawa. 
<span class="verse" id="LK18_2">2&#160;</span>Okinmilwij: </div>
<div class='p'>―Oyeka itech se pueblo se jues katlej mach okimakasia in Dios, iwan okinkokoliaya nochtin tlakaj. 
<span class="verse" id="LK18_3">3&#160;</span>Itech yon pueblo oyeka noijki se viuda, katlej okonitaya in yon jues para ma kipalewi itech se pleito porke okinekiaj kitojtoktiskej. 
<span class="verse" id="LK18_4">4&#160;</span>Opanok miek tonale in jues mach okinekia kipalewis, pero satepan okimolwij: “Maski mach nikimakasi in Dios iwan maski nikinkokolia in tlakaj, 
<span class="verse" id="LK18_5">5&#160;</span>nikpalewis in yin siwatl, porke san mokueptok nechwaliita, para ayakmo okachi ma nechkuejso iwan ma nechyolajxiti.” </div>
<div class='p'>
<span class="verse" id="LK18_6">6&#160;</span>Iwan Señor okijtoj: </div>
<div class='p'>―Xikkakikan tlan okijtoj in mach kuale jues. 
<span class="verse" id="LK18_7">7&#160;</span>¿In Dios kox amo welis kinpalewis noijki itlapejpenalwan, katlej tonayan iwan yuak kimotlatlawtiliaj ma kinpalewi? ¿Kox wejkawas para kinpalewis? 
<span class="verse" id="LK18_8">8&#160;</span>Nej namechilwia nik mach wejkawas. Pero Nej katlej onimochij nitlakatl nijkuak niwitz, ¿kox ok nikinmajsiki in tlakaj katlej tlaneltokaj nonawak ixko yin tlaltikpak? </div>
<div class='s'>Ejemplo de se tlakatl fariseo iwan se tlakatl katlej tlakobraroa ika impuesto </div>
<div class='p'>
<span class="verse" id="LK18_9">9&#160;</span>Jesús okinmilwij oksé ejemplo, okinmilwij katlej momachiliaj kualtin tlakaj iwan okinmitayaj kej yeskia mach itlaj inpatij in oksekimej. Okijtoj: </div>
<div class='p'>
<span class="verse" id="LK18_10">10&#160;</span>―Omen tlakaj oyajkej kan weyi tiopan omotiotzajtzilitoj: se oyeka fariseo, iwan oksé oyeka tlakobraroj ika impuestos. 
<span class="verse" id="LK18_11">11&#160;</span>In fariseo omoketoka iwan omotiotzajtzilijtokaj ijkín: “Dios, nimitztlasojkamachilia porke nej mach nikchiwa ken oksekimej, katlej ichtekej, katlej mach kualtin iwan katlej momekatijkej. Iwan nion mach nikchiwa ken yin tlakobraroj ika impuestos. 
<span class="verse" id="LK18_12">12&#160;</span>Nej nimosawa (niayunaroa) ome buelta se samana, iwan nimitzmaka in diesmo de nochi tlan niktlani.” 
<span class="verse" id="LK18_13">13&#160;</span>Pero in tlakatl katlej tlakobraroj ika impuestos san wejka omoketzke iwan nion mach omixewiaya ajkopantlachias, sino san omoelpantlatziniaya iwan okijtoaya: “¡Dios, xinechiknomati, porke nej nitlajtlakolej!” 
<span class="verse" id="LK18_14">14&#160;</span>Nej namechilwia nik in yon tlakobraroj ika impuestos omokuepke para ichan ya chipawak de itlajtlakol. Pero in fariseo amo. Porke akin moweyinekis, mopinatis. Pero akin amo moweyinekis, weyikistos (weyititos). </div>
<div class='s'>Jesús okintiochij in pilalaktin </div>
<div class='r'>(Mt. 19:13-15; Mr. 10:13-16) </div>
<div class='p'>
<span class="verse" id="LK18_15">15&#160;</span>In tlakaj okinwalinwikayaj inpilalakkonewan para Jesús ma kintlali imawan inpan. Pero nijkuak imomachtijkawan okitakej, opéj kinmajwaj katlej okinwalinwikayaj in pilalaktin. 
<span class="verse" id="LK18_16">16&#160;</span>Pero Jesús okinnotzke iwan okinmilwij: </div>
<div class='p'>―Xikinkawakan in pilalaktin ma wikikan nonawak, amo xikintzatzakuilikan. Porke in tlakaj katlej yolyamankej ken pilalaktin, kalakiskej kan Dios tlanawatia. 
<span class="verse" id="LK18_17">17&#160;</span>Ipan melajka namechilwia, akin amo kikawilis Dios ma tlanawati ipan iyolo ken se chokotzin kimokawilia, in yon tlakatl mach kalakis kan Dios tlanawatia. </div>
<div class='s'>Se tlakatl katlej wel kimopialia omotlapowij iwan Jesús </div>
<div class='r'>(Mt. 19:16-30; Mr. 10:17-31) </div>
<div class='p'>
<span class="verse" id="LK18_18">18&#160;</span>Se tlakatl tlayekanke judío okitlajtlanij in Jesús: </div>
<div class='p'>―Tlamachtij, tejwatzin tikuale tlakatl, ¿tlan moneki nikchiwas para nikpias nemilistle katlej mach keman tlamis? </div>
<div class='p'>
<span class="verse" id="LK18_19">19&#160;</span>Jesús okilwij: </div>
<div class='p'>―¿Tlanik tinechilwia nikuale tlakatl? Mach onkaj oksé kuale tlakatl sanwel yen Dios. 
<span class="verse" id="LK18_20">20&#160;</span>Ya tikmati tlan kijtaj in tlanawatiltin: “Amo ximomekati, amo xitemikti, amo xitlachteki, amakaj xiktlajtoltlatlalili, xiktlakita mopapan iwan momaman.” </div>
<div class='p'>
<span class="verse" id="LK18_21">21&#160;</span>In tlakatl okilwij: </div>
<div class='p'>―Nochi in yon nikchijtiwitz desde nichokkoj. </div>
<div class='p'>
<span class="verse" id="LK18_22">22&#160;</span>Nijkuak ijkón okikakke in Jesús, okilwij: </div>
<div class='p'>―Oksé tlamantle mitzpoloa tikchiwas: xiknamaka nochi tlan tikpia iwan in tomin xikinmaka in pobrestin. Ijkón tikpias rikojyotl ompa ilwikak. Iwan nompa, xiwiki nonawak iwan pewa xinemi nowan. </div>
<div class='p'>
<span class="verse" id="LK18_23">23&#160;</span>Pero yon tlakatl nijkuak ijkón okikakke, sa tekitl omoyolkokoj, porke sa tekitl okimopialiaya. 
<span class="verse" id="LK18_24">24&#160;</span>Nijkuak Jesús okitak nik sa tekitl omoyolkokoj yon tlakatl, okijtoj: </div>
<div class='p'>―Sa tekitl owij para nekatej katlej kimopialiaj kalakiskej kan Dios tlanawatia. 
<span class="verse" id="LK18_25">25&#160;</span>Okachi mach owij para se kameyo panos kan kuyontok in akuxaj, ke para se katlej kimopialia kalakis kan Dios tlanawatia. </div>
<div class='p'>
<span class="verse" id="LK18_26">26&#160;</span>Iwan katlej ijkón okikakej okijtojkej: </div>
<div class='p'>―Tonses, ¿akin kiné welis momakixtis? </div>
<div class='p'>
<span class="verse" id="LK18_27">27&#160;</span>Jesús okinmilwij: </div>
<div class='p'>―Tlan amo welij kichiwaj in tlakaj, Dios weli kichiwa. </div>
<div class='p'>
<span class="verse" id="LK18_28">28&#160;</span>Pedro okilwij: </div>
<div class='p'>―Señor, tejwan otikajtejkej nochi tlan otikpiayaj para tiaskej mowan. </div>
<div class='p'>
<span class="verse" id="LK18_29">29&#160;</span>Ijkuakón Jesús okinnankilij: </div>
<div class='p'>―Ipan melajka namechilwia, ke akin okikajtej ikal, o noso ipapan, o noso ikniwan, o noso isiwa, o noso ipilwan, para kichiwas tlan Dios kinawatia, 
<span class="verse" id="LK18_30">30&#160;</span>kiresibiros okachi miek de tlan okikajtej. Kiresibiros okachi miek itech yin tiempo, iwan kipias nemilistle katlej mach keman tlamis itech nekáj tiempo katlej satepan yetos. </div>
<div class='s'>Jesús okitematiltij de imikilis ya eyi buelta </div>
<div class='r'>(Mt. 20:17-19; Mr. 10:32-34) </div>
<div class='p'>
<span class="verse" id="LK18_31">31&#160;</span>Jesús okinwikak ik se lado in majtlaktle iwan omen imomachtijkawan, iwan okinmilwij: </div>
<div class='p'>―Axan ma tiwian para Jerusalén, kan mochiwas nochi tlan okijkuilojkej in profetajtin de yen Nej katlej onimochij nitlakatl. 
<span class="verse" id="LK18_32">32&#160;</span>Nechtemaktiskej (nechtemaktiliskej) inmak in tlakaj katlej mach judiojtin, nechpijpinatiskej, nechwikaltiskej iwan nechchijchijchaskej. 
<span class="verse" id="LK18_33">33&#160;</span>Iwan satepan de nechwitekiskej, nechmiktiskej. Pero ipan eyi tonale nimoyolkuis (nimoyolitis). </div>
<div class='p'>
<span class="verse" id="LK18_34">34&#160;</span>Yejwan mach okimomakakej kuenta tlan okinmilwij, nion mach okimatiaj de tlanon okintlapowiaya. Mach okimomakakej kuenta yon tlamantle porke ok otlatitoka para yejwan. </div>
<div class='s'>Jesús okitlachialtij se tlakatl katlej mach otlachiaya </div>
<div class='r'>(Mt. 20:29-34; Mr. 10:46-52) </div>
<div class='p'>
<span class="verse" id="LK18_35">35&#160;</span>Nijkuak Jesús yoajsitiaya itech weyikan de Jericó, se tlakatl katlej mach tlachia oewatoka itempan ojtle omoijtlanijtoka. 
<span class="verse" id="LK18_36">36&#160;</span>Nijkuak okikakke opanoayaj miekej tlakaj ik ompa, in tlakatl katlej mach tlachia otlajtlanke tlan tlamochiwa. 
<span class="verse" id="LK18_37">37&#160;</span>Iwan okilwijkej nik in Jesús de Nazaret ik ompa panotiw. 
<span class="verse" id="LK18_38">38&#160;</span>Ijkuakón otzajtzik chikawak okijtoj: </div>
<div class='p'>―¡Jesús, iKone in David, xinechiknomati! </div>
<div class='p'>
<span class="verse" id="LK18_39">39&#160;</span>Katlej oyayaj tlayakapan okajwakej para ma mokamatzakua, pero yej okachi chikawak otzajtzik: </div>
<div class='p'>―¡Jesús, iKone in David, xinechiknomati! </div>
<div class='p'>
<span class="verse" id="LK18_40">40&#160;</span>Tonses in Jesús omoketzke iwan otlanawatij ma kiwalwikilikan. Nijkuak oejkok iyakapan, okitlajtlanij: </div>
<div class='p'>
<span class="verse" id="LK18_41">41&#160;</span>―¿Tlan tikneki ma nimitztokti? </div>
<div class='p'>In tlakatl katlej mach tlachia okijtoj: </div>
<div class='p'>―Señor, nikneki nitlachias. </div>
<div class='p'>
<span class="verse" id="LK18_42">42&#160;</span>Jesús okilwij: </div>
<div class='p'>―¡Xitlachia! Motlaneltokalis yomitzmakixtij. </div>
<div class='p'>
<span class="verse" id="LK18_43">43&#160;</span>San niman ijkuakón in tlakatl ya owelik otlachixke. Satepan yej oyáj iwan Jesús kiweyikixtijtiw in toTajtzin Dios. Iwan nochtin in tlakaj katlej okitakej, noijki okiweyikixtijkej in toTajtzin Dios.  </div>
<div class='psalmlabel' id='LK19_0'> 19</div>
<div class='s'>Jesús iwan Zaqueo </div>
<div class='p'>
<span class="verse" id="LK19_1">1&#160;</span>Satepan Jesús okalakke itech weyikan de Jericó iwan onejnentiaya itech se ojtle, 
<span class="verse" id="LK19_2">2&#160;</span>iwan ompa oyeka se tlakatl katlej okimopialiaya itoka Zaqueo, katlej tlayekanke tlakobraroj ika impuestos, 
<span class="verse" id="LK19_3">3&#160;</span>iwan yon Zaqueo okinekia kixmatis in Jesús. Pero mach owelia okitaya porke oyekaj sa tekitl miekej tlakaj iwan Zaqueo oyeka chaparrotzin. 
<span class="verse" id="LK19_4">4&#160;</span>Ijkuakón omotlaloj tlayakapan, iwan para welis kitas in Jesús, otlejkok itech se kuawitl itoka sicómoro serka de kanik Jesús panos. 
<span class="verse" id="LK19_5">5&#160;</span>Nijkuak Jesús opanok ik ompa, otlachixke ik ajkopan iwan okilwij: </div>
<div class='p'>―Zaqueo, xitemo totoka, porke axan nikneki nimokalotis mokalijtik. </div>
<div class='p'>
<span class="verse" id="LK19_6">6&#160;</span>Tonses in Zaqueo otemok totoka, iwan okiresibiroj in Jesús ika pakilistle. 
<span class="verse" id="LK19_7">7&#160;</span>Nijkuak ijkón okitakej, nochtin opéj kipojpoaj, okijtoayaj ke Jesús okalakke omokalotito ichan se tlakatl tlajtlakolej. 
<span class="verse" id="LK19_8">8&#160;</span>Satepan Zaqueo omoketzke iwan okilwij in Señor: </div>
<div class='p'>―Señor, nikinmakas in pobrestin tlajko de nochi tlan nikpia. Iwan tla akaj onikajkayaj para oniktlachtekij, nikkuepilis nawi buelta okachi de tlan onikixtilij. </div>
<div class='p'>
<span class="verse" id="LK19_9">9&#160;</span>Jesús okilwij: </div>
<div class='p'>―Axan yomomakixtijkej in tlakaj de yin kale. Porke yin Zaqueo noijki walajtok nelwatl de Abraham iwan tlaneltoka ken Abraham otlaneltokak. 
<span class="verse" id="LK19_10">10&#160;</span>Porke Nej katlej onimochij nitlakatl oniwalaj onikintemoko iwan onikinmakixtiko katlej mopolojtokej. </div>
<div class='s'>Ejemplo de majtlaktle tominmej </div>
<div class='p'>
<span class="verse" id="LK19_11">11&#160;</span>Mientras in tlakaj okikakiaj yon tlajtole, Jesús okinmilwij se ejemplo, porke yoyeka serka de Jerusalén iwan yejwan okiyejyekoayaj nik in Dios san niman ya pewas tlanawatis ixko yin tlaltikpak. 
<span class="verse" id="LK19_12">12&#160;</span>Ijkuakón okinmilwij: </div>
<div class='p'>―Oyeka se tlakatl katlej kimopialia iwan weyikistok (weyititok), oyáj wejka para kiresibiros itekiwajkayo de rey iwan satepan oksemi walmokuepas. 
<span class="verse" id="LK19_13">13&#160;</span>Antes de yas, okinnotzke majtlaktin itekipanojkawan, kada se okimakak se tomin katlej miek ipatij, iwan okinmilwij: “Xiktekipanoltikan yin tomin para xiktlanikan okachi mientras ma nimokuepati.” 
<span class="verse" id="LK19_14">14&#160;</span>Pero in tlakaj de ipueblo okikokoliayaj, iwan por yonik okintitlankej sekimej tlakaj para ma kijtotij: “Mach tiknekij yin tlakatl ma technawati kej rey.” 
<span class="verse" id="LK19_15">15&#160;</span>Pero okiresibiroj itekiwajkayo de rey, iwan omokuepke para ipueblo. Nijkuak oejkok, okintekuitlanke itekipanojkawan katlej okinmakak in tomin, para kimatis kexkich okitlanke kada se. 
<span class="verse" id="LK19_16">16&#160;</span>Achtoj se oejkok iwan okijtoj: “Señor, motomin okitlanke majtlaktle buelta okachi.” 
<span class="verse" id="LK19_17">17&#160;</span>In rey okinankilij: “Kuale kajki. Tej tikuale titekipanoj. Iwan komo kuale otiktekipanoltij tlan san tzikitzin onimitzmakak, por yonik axan nimitztlalis xitlanawati itech majtlaktle pueblojtin.” 
<span class="verse" id="LK19_18">18&#160;</span>Oksé oejkok iwan okijtoj: “Señor, motomin okitlanke makuile buelta okachi.” 
<span class="verse" id="LK19_19">19&#160;</span>In rey noijki okilwij: “Tej noijki nimitztlalis xitlanawati itech makuile pueblojtin.” 
<span class="verse" id="LK19_20">20&#160;</span>Satepan oksé oejkok iwan okijtoj: “Señor, nian kajki motomin. Oniktlaatij ika se panito. 
<span class="verse" id="LK19_21">21&#160;</span>Porke onimitzimakaske, porke tejwatzin wel chikawak titlanawatia, iwan tikmoaxkatia tomin katlej mach otiktlanke iwan tikmopixkia tlan amo otiktookak.” 
<span class="verse" id="LK19_22">22&#160;</span>Ijkuakón in rey okilwij: “Tej mach tikuale titekipanoj, ika tlan tej monewian yotikijtoj ika yon nimitztlajtlakoltis. Tla tikmati nik chikawak nitlanawatia, iwan nikmoaxkatia in tomin katlej mach oniktlanke iwan nikmopixkia tlan amo oniktookak, 
<span class="verse" id="LK19_23">23&#160;</span>¿tlanik amo otikkawato notomin itech banko, para nijkuak niejkoni, nikresibiroani notomin iwan ikoneyo?” 
<span class="verse" id="LK19_24">24&#160;</span>Iwan okinmilwij katlej ompa oyekaj: “Xikixtilikan in tomin katlej onikmakak, iwan xikmakakan katlej kipia majtlaktle tomin.” 
<span class="verse" id="LK19_25">25&#160;</span>Iwan yejwan okilwijkej in rey: “Pero Señor, yej ya kipia majtlaktle tomin.” 
<span class="verse" id="LK19_26">26&#160;</span>Pero in rey okinmilwij: “Nej namechilwia, ke akin kipia, kimakaskej okachi miek. Iwan akin amo kipia, kikixtiliskej asta yen tzikitzin tlan kipia. 
<span class="verse" id="LK19_27">27&#160;</span>Iwan nekatej nokontraswan katlej mach kinekij ma nieto nirey para ma nikinnawati, xikinwalinwikakan iwan noixpan xikinmiktikan.” </div>
<div class='s'>Jesús okalakke itech weyikan de Jerusalén </div>
<div class='r'>(Mt. 21:1-11; Mr. 11:1-11; Jn. 12:12-19) </div>
<div class='p'>
<span class="verse" id="LK19_28">28&#160;</span>Satepan de ijkón okijtoj, Jesús oksemi oonewak para weyikan de Jerusalén. 
<span class="verse" id="LK19_29">29&#160;</span>Nijkuak ya onajsitiw itech pueblo de Betfagé iwan itech pueblo de Betania, ya serka kan kajki in Olivostepetl, ijkuakón okintitlanke ome imomachtijkawan, 
<span class="verse" id="LK19_30">30&#160;</span>okinmilwij: </div>
<div class='p'>―Xiwian itech nekáj pueblojtzin katlej kajki ne tlayakapantzin, iwan nijkuak anmajsitiwej ankitaskej se burro ilpitok, katlej mach ya semi akaj ipan tlejko. Xiktotomakan iwan xikualwikakan. 
<span class="verse" id="LK19_31">31&#160;</span>Tla akaj amechtlajtlanis tlanik ankitotomaj, xikilwikan nik in Señor kineki. </div>
<div class='p'>
<span class="verse" id="LK19_32">32&#160;</span>Imomachtijkawan oyajkej, iwan okajsitajsikej nochi ken Jesús okinmilwij. 
<span class="verse" id="LK19_33">33&#160;</span>Iwan nijkuak okitotontokaj in burro, itekowan in burro okintlajtlanijkej: </div>
<div class='p'>―¿Tlanik ankitotomaj in burro? </div>
<div class='p'>
<span class="verse" id="LK19_34">34&#160;</span>Iwan yejwan otlanankilijkej: </div>
<div class='p'>―Porke in Señor kineki. </div>
<div class='p'>
<span class="verse" id="LK19_35">35&#160;</span>Ijkuakón okiwikilijkej in Jesús, okinkixtijkej intlakenwan iwan okinkentilijkej in burro iwan ipan okitlejkoltijkej in Jesús. 
<span class="verse" id="LK19_36">36&#160;</span>Nijkuak Jesús oyaya ipan burro, in tlakaj okinsojtiayaj intlakenwan ipan ojtle. 
<span class="verse" id="LK19_37">37&#160;</span>Iwan nijkuak Jesús oajsik kan pewa temolistle de kan Olivostepetl, nochtin se monton imomachtijkawan opéj tzajtzij chikawak ika pakilistle iwan okiweyikixtiayaj in toTajtzin Dios por nochtin in milagrostin katlej yokitakej. 
<span class="verse" id="LK19_38">38&#160;</span>Okijtoayaj: </div>
<div class='p'>―¡Ma Dios kitiochiwa in Rey katlej okualtitlanke in toTajtzin Dios! ¡Ma tlayolosewto itech ilwikak, iwan ma tikweyikixtikan toTajtzin Dios katlej kajki ilwikak! </div>
<div class='p'>
<span class="verse" id="LK19_39">39&#160;</span>Ijkuakón sekimej fariseos katlej ompa oyekaj inwan in tlakaj, okilwijkej in Jesús: </div>
<div class='p'>―Tlamachtij, xikinmajwa momomachtijkawan katlej ijkón kijtaj. </div>
<div class='p'>
<span class="verse" id="LK19_40">40&#160;</span>Pero Jesús okinnankilij: </div>
<div class='p'>―Nej namechilwia, tla yejwan mokamatzakuaskej, in temej tzajtziskej. </div>
<div class='p'>
<span class="verse" id="LK19_41">41&#160;</span>Nijkuak oajsito serka de itech weyikan de Jerusalén, iwan nijkuak okitak, ochokak, 
<span class="verse" id="LK19_42">42&#160;</span>iwan okijtoj: </div>
<div class='p'>―¡Ay, Jerusalén! ¡Ojalá tikmomakani kuenta itech yin tonale katlej mitzmakani yolosewilistle! Pero axan mach tikmomakas kuenta porke Dios yomitztlaatilij. 
<span class="verse" id="LK19_43">43&#160;</span>Porke witzej tonaltin, nijkuak mokontraswan mitzyawaloskej iwan mitztlatzakuiskej. Ik nowian (nian nepa) mitzyawaloskej iwan mitzmagaskej. 
<span class="verse" id="LK19_44">44&#160;</span>Mitztlamotlaskej ipan tlale. Kinmiktiskej katlej motech chantij, iwan mach kikawaskej nion se tetl nepanitos ipan oksé tetl. Porke mach otikmomakak kuenta nijkuak Dios omitzitako para mitzmakixtis. </div>
<div class='s'>Jesús okinkixtij in tlanamakakej de ijtik in weyi tiopan </div>
<div class='r'>(Mt. 21:12-17; Mr. 11:15-19; Jn. 2:13-22) </div>
<div class='p'>
<span class="verse" id="LK19_45">45&#160;</span>Satepan Jesús okalakke ijtik in weyi tiopan iwan opéj kinkixtia de ompa katlej otlanamakayaj iwan katlej otlakowayaj, 
<span class="verse" id="LK19_46">46&#160;</span>iwan okinmilwij: </div>
<div class='p'>―Itech tiotlajkuilole kijta: “Nokal yetos kale de tiotzajtzilistle”. Pero namejwan ya ankikuepkej se kale de ichtekej. </div>
<div class='p'>
<span class="verse" id="LK19_47">47&#160;</span>Nochi tonale Jesús otlamachtiaya itech weyi tiopan. Pero in tlayekankej tiopixkej iwan tlamachtijkej de itlanawatil in Moisés, iwan in tlayekankej de itech yon weyikan opéj kitemoaj kenik welis kimiktiskej. 
<span class="verse" id="LK19_48">48&#160;</span>Pero mach okajsiaj kenik kichiwaskej, porke nochtin in tlakaj okinekiaj kikakiskej nochi tlan Jesús okijtoaya.  </div>
<div class='psalmlabel' id='LK20_0'> 20</div>
<div class='s'>Jesús okitlajtlanijkej akin okimakak tlanawatijkayotl </div>
<div class='r'>(Mt. 21:23-27; Mr. 11:27-33) </div>
<div class='p'>
<span class="verse" id="LK20_1">1&#160;</span>Se tonale nijkuak Jesús oyeka kan weyi tiopan okinmachtijtoka in tlakaj, iwan okinmatiltijtoka in kuale tlajtole katlej temakixtia, ijkuakón oejkokej in tlayekankej tiopixkej iwan in tlamachtijkej de itlanawatil in Moisés, iwan in tlayekankej tetajtzitzintin judiojtin, 
<span class="verse" id="LK20_2">2&#160;</span>iwan okilwijkej: </div>
<div class='p'>―Xitechilwi, ¿ika tlan tlanawatijkayotl tikchiwa in yin tlamantle? ¿Akin omitzmakak in yon tlanawatijkayotl? </div>
<div class='p'>
<span class="verse" id="LK20_3">3&#160;</span>Ijkuakón Jesús okinnankilij: </div>
<div class='p'>―Nej noijki namechtlajtlanis se tlajtole. Xinechnankilikan: 
<span class="verse" id="LK20_4">4&#160;</span>¿Akin okinawatij in Juan ma tlakuateeki? ¿Yen Dios okinawatij, o noso yen tlakaj okinawatijkej? </div>
<div class='p'>
<span class="verse" id="LK20_5">5&#160;</span>Ijkuakón opéj kimolwiaj entre yejwan ijkín: </div>
<div class='p'>―¿Ken tikilwiskej? Tla tikijtoskej yen Dios okinawatij, techilwis: “¿Tlanik kiné mach ankineltokakej?” 
<span class="verse" id="LK20_6">6&#160;</span>Iwan tla tikijtoskej yejwan in tlakaj okinawatijkej, nochtin in tlakaj techmiktiskej ika tetl, porke yejwan kuale kimatij nik in Juan oyeka profeta de Dios. </div>
<div class='p'>
<span class="verse" id="LK20_7">7&#160;</span>Iwan okinankilijkej ke mach kimatij akin okinawatij in Juan ma tlakuateeki. 
<span class="verse" id="LK20_8">8&#160;</span>Tonses in Jesús okinmilwij: </div>
<div class='p'>―Pues Nej noijki mach namechilwis ika tlan tlanawatijkayotl nikchiwa in yon tlamantle. </div>
<div class='s'>In tlatookakej mach kualtin </div>
<div class='r'>(Mt. 21:33-44; Mr. 12:1-11) </div>
<div class='p'>
<span class="verse" id="LK20_9">9&#160;</span>Satepan Jesús opéj kintlapowia in tlakaj, iwan okinmilwij yin ejemplo: </div>
<div class='p'>―Oyeka se tlakatl katlej okitookak miek uvas, iwan satepan okinkajtewilij sekimej tekipanojkej para ma kimonekuitlawikan iwan satepan kimokawiskej tlaatlajko de tlan tlakis, iwan oyáj de ompa iwan owejkawato kan oyáj. 
<span class="verse" id="LK20_10">10&#160;</span>Nijkuak ya kuale para kitekiskej in uvas, okititlanke se itekipanoj innawak in yonmej tekipanojkej para ma kitlajtlaniti tlan kitokaroa. Pero in tekipanojkej okimagakej iwan okikuepkej san ijki. 
<span class="verse" id="LK20_11">11&#160;</span>Satepan iteko in uvasyoj okititlanke oksé itekipanoj. Pero noijki okimagakej. San tlan amo okilwijkej iwan okikuepkej san ijki. 
<span class="verse" id="LK20_12">12&#160;</span>Iteko in uvasyoj oksemi okititlanke oksé itekipanoj, pero in tekipanojkej noijki okikojkokojkej iwan okikixtijkej kalan. </div>
<div class='p'>
<span class="verse" id="LK20_13">13&#160;</span>’Satepan, iteko in uvasyoj okimolwij: “¿Tlan nikchiwas? Niktitlanis notlasojkone. Nijkuak kitaskej, xamo kitlakitaskej.” 
<span class="verse" id="LK20_14">14&#160;</span>Pero nijkuak in tekipanojkej okitakej, okimolwijkej se iwan oksé: “Yin ikone yen katlej kimokawis tlan iaxka in tetaj. Ma tikmiktikan, para tejwan tikmoaxkatiskej in uvasyoj.” 
<span class="verse" id="LK20_15">15&#160;</span>Ijkuakón okikixtijkej in tekone de kan uvasyoj iwan okimiktijkej. </div>
<div class='p'>Satepan Jesús okintlajtlanij: </div>
<div class='p'>―Axan kiné, ¿tlan kichiwas iteko in uvasyoj? ¿Tlan kintoktis in tekipanojkej? 
<span class="verse" id="LK20_16">16&#160;</span>Yon iteko in uvasyoj yas iwan kinmixpolos nekatej tekipanojkej, iwan iuvasyoj kinmakas oksekimej para ma kimonekuitlawikan. </div>
<div class='p'>Nijkuak in tlakaj ijkón okikakej, okijtojkej: </div>
<div class='p'>―¡Amo ma Dios kimonekilti! </div>
<div class='p'>
<span class="verse" id="LK20_17">17&#160;</span>Pero Jesús okintlatak, iwan okijtoj: </div>
<div class='p'>―¿Tlan kijtosneki kiné tlan kijta in tiotlajkuilole? Kan kijta: </div>
<div class='q'>In tetl katlej in kalchijkej mach okixitakej, </div>
<div class='q'>omochij yen tetl katlej okachi kichikajtok in kale. </div>
<div class='m'>
<span class="verse" id="LK20_18">18&#160;</span>Iwan akin wetzis ipan yon tetl, pojpostekis. Iwan tla in tetl wetzis ipan akaj, kikuejkuechos. </div>
<div class='s'>Kox se kitlaxtlawas impuesto para César </div>
<div class='r'>(Mt. 21:45-46; 22:15-22; Mr. 12:13-17) </div>
<div class='p'>
<span class="verse" id="LK20_19">19&#160;</span>In tlayekankej tiopixkej iwan tlamachtijkej de itlanawatil in Moisés okinekiaj kikitzkianij in Jesús itech yon ora, porke okimomakakej kuenta nik okinkajkakitij ika yon ejemplo. Pero mach okikitzkijkej, porke okinmiimakasiaj in tlakaj. 
<span class="verse" id="LK20_20">20&#160;</span>Satepan okintitlankej sekimej tlakaj para ma kixpiakan in Jesús iwan omochiwayaj kej kualtin tlakaj, para welis kikakiskej itlaj tlajtole katlej ika welis kimayawiskej iwan ijkón welis kitemaktiskej (kitemaktiliskej) imak in gobernador. 
<span class="verse" id="LK20_21">21&#160;</span>Por yonik yejwan okitlajtlanijkej in Jesús: </div>
<div class='p'>―Tlamachtij, tikmatij nik tikijta tlan melawak iwan noijki titlamachtia tlan melawak, iwan tejwatzin mach tikinmita in tlakaj kox rikojtin o noso pobrestin, sino titlamachtia ipan melajka kenik se nemis ken Dios kineki. 
<span class="verse" id="LK20_22">22&#160;</span>Xitechilwi: ¿Kox kuale se kitlaxtlawas impuesto para César o noso amo? </div>
<div class='p'>
<span class="verse" id="LK20_23">23&#160;</span>Pero Jesús okimatia nik mach kuale tlan okiyejyekojtokaj iwan nik okinekiaj kimayawiskej ika itlaj tlajtole. Iwan okinmilwij: </div>
<div class='p'>―¿Tlanik ankinekij annechmayawiskej ika itlaj tlajtole? 
<span class="verse" id="LK20_24">24&#160;</span>Xinechititikan se tomin. ¿De akin ixko iwan akin itoka katlej nestok itech yin tomin? </div>
<div class='p'>Yejwan okijtojkej: </div>
<div class='p'>―De César. </div>
<div class='p'>
<span class="verse" id="LK20_25">25&#160;</span>Tonses in Jesús okinmilwij: </div>
<div class='p'>―Pues xikmakakan in César tlan de yen César, iwan xikmakakan Dios tlan de yen Dios. </div>
<div class='p'>
<span class="verse" id="LK20_26">26&#160;</span>Iwan mach owelikej okitlajtolmayajkej de tlan okijtoaya inmixpan tlakaj. Sino okachi sa omotlajtlachialtiayaj (omomajmawtiayaj) de kenik otlanankiliaya, iwan mach ok itlaj okijtojkej. </div>
<div class='s'>Okitlajtlanijkej in Jesús kox moyolkuiskej in mikkamej </div>
<div class='r'>(Mt. 22:23-33; Mr. 12:18-27) </div>
<div class='p'>
<span class="verse" id="LK20_27">27&#160;</span>Satepan, sekimej saduceos oyajkej okitatoj in Jesús. In yonmej saduceos mach kineltokaj kox welis moyolkuiskej (moyolitiskej) in mikkamej. Iwan okitlajtlanijkej in Jesús: </div>
<div class='p'>
<span class="verse" id="LK20_28">28&#160;</span>―Tlamachtij, Moisés otechkajtewilij ijkuilitok, ke tla se tlakatl omonamiktij, miki iwan mach okipixke nion se ikone iwan isiwa, ikni in difunto kipia de monamiktis iwan yon viuda para kinpias ikonewan para ijkón welis yeskej kej yeskia ikonewan in difunto. 
<span class="verse" id="LK20_29">29&#160;</span>Axan kiné, oyekaj chikomen iknimej. In yankuiotl achtoj omonamiktij, pero omikke iwan mach okinpixke ikonewan. 
<span class="verse" id="LK20_30">30&#160;</span>Oksé ikni katlej kiwaltoka omonamiktij iwan yon viuda, iwan noijki omikke iwan mach okinpixke ikonewan. 
<span class="verse" id="LK20_31">31&#160;</span>Ijkuakón oksé katlej kiwaltoka omonamiktij iwan yon viuda, iwan ijkón okichijkej nochtin in oksekimej, iwan san ken chikomen iknimej omikkej iwan mach okipixkej nion se inkone. 
<span class="verse" id="LK20_32">32&#160;</span>Satepan noijki omikke in viuda. 
<span class="verse" id="LK20_33">33&#160;</span>Tonses, nijkuak moyolkuiskej (moyolitiskej) in mikkamej, ¿katlij yen de yonmej chikomen yetos isiwa? Porke nochtin chikomen omonamiktijkej iwan yon siwatl. </div>
<div class='p'>
<span class="verse" id="LK20_34">34&#160;</span>Tonses in Jesús okinnankilij: </div>
<div class='p'>―Itech yin tlaltikpak, in tlakaj iwan siwamej monamiktiaj. 
<span class="verse" id="LK20_35">35&#160;</span>Pero nijkuak in tlakaj iwan siwamej moyolkuiskej oksemi de itech inmikilis, iwan katlej Dios kinkawilis ajsiskej ompa ilwikak, mach ok motlajtlaniskej iwan nion mach ok monamiktiskej. 
<span class="verse" id="LK20_36">36&#160;</span>Porke mach ok mikiskej. Yeskej kej angelestin, iwan yeskej ikonewan in Dios porke yokinyolitij. 
<span class="verse" id="LK20_37">37&#160;</span>Inewian Moisés, okiteititij nik in mikkamej moyolkuiskej, kan tlapoa de se kuatlanwitztle katlej otlatlaya. Kan Dios okilwij in Moisés nik yen Dios de Abraham, de Isaac iwan de Jacob. 
<span class="verse" id="LK20_38">38&#160;</span>Iwan Dios amo Dios de mikkamej, sino de katlej yolitokej. Porke nochtin katlej iaxkawan Dios, yonmej nochtin yolitokej. </div>
<div class='p'>
<span class="verse" id="LK20_39">39&#160;</span>Ijkuakón sekimej tlamachtijkej de itlanawatil in Moisés okilwijkej: </div>
<div class='p'>―Tlamachtij, kuale tlan otikijtoj. </div>
<div class='p'>
<span class="verse" id="LK20_40">40&#160;</span>Iwan mach ok omixewijkej ok itlaj okitlajtlanijkej. </div>
<div class='s'>¿De akin iKone in Cristo? </div>
<div class='r'>(Mt. 22:41-46; Mr. 12:35-37) </div>
<div class='p'>
<span class="verse" id="LK20_41">41&#160;</span>Ijkuakón Jesús okinmilwij: </div>
<div class='p'>―¿Tlanik kijtaj nik in Cristo katlej Dios okipejpenke yen ikone in David? 
<span class="verse" id="LK20_42">42&#160;</span>Porke inewian in David kijta itech libro de Salmos: </div>
<div class='q'>In toTajtzin Dios okilwij in noSeñor yin tlajtole: </div>
<div class='q'>“Ximotlali ik noyekma, </div>
<div class='q'>
<span class="verse" id="LK20_43">43&#160;</span>asta ijkuak Nej nimitztlalis titlayekanke de yejwan katlej mitzkokoliaj.” </div>
<div class='m'>
<span class="verse" id="LK20_44">44&#160;</span>Tla inewian David okinotzke in Cristo “noSeñor”; ¿kenik kiné in Cristo ma yeto iKone in David? </div>
<div class='s'>Jesús okijtoj mach kuale tlan kichiwaj in tlamachtijkej de itlanawatil in Moisés </div>
<div class='r'>(Mt. 23:1-36; Mr. 12:38-40; Lc. 11:37-54) </div>
<div class='p'>
<span class="verse" id="LK20_45">45&#160;</span>Nochtin in tlakaj otlakaktokaj nijkuak in Jesús okinmilwij imomachtijkawan: </div>
<div class='p'>
<span class="verse" id="LK20_46">46&#160;</span>―Ximotlachilikan de yen tlamachtijkej de itlanawatil in Moisés, porke kiwelitaj nemiskej ika intlaken weweyak, iwan kinekij ma kinyektlajpalokan nijkuak nemij tiankistle. Iwan itech tiopanmej kiwelitaj motlaliskej kan motlaliaj in tlayekankej, iwan kitemoaj motlaliskej kan okachi kuale lugar itech ilwimej. 
<span class="verse" id="LK20_47">47&#160;</span>Iwan yejwan noijki kinkixtiliaj inkalwan in viudajtin, iwan tlaixkajkayawaj motiotzajtziliaj sa tekitl para ma kinmitakan kichiwaj tlan kuale. Por yonik in yejwan kitlaxtlawaskej okachi weyi intlajtlakol.  </div>
<div class='psalmlabel' id='LK21_0'> 21</div>
<div class='s'>In viuda katlej okitemakak nochi tlan okipiaya </div>
<div class='r'>(Mr. 12:41-44) </div>
<div class='p'>
<span class="verse" id="LK21_1">1&#160;</span>Jesús oyeka ijtik in weyi tiopan iwan ompa okinmitak in tlakaj katlej kimopialiaj, okonkajkawayaj intomin ijtik in kaja kan mololoa in ofrenda. 
<span class="verse" id="LK21_2">2&#160;</span>Noijki ompa okitak se viuda pobre katlej okonkajkaj ijtik in yon kaja ome tomintzitzintin de cobre. 
<span class="verse" id="LK21_3">3&#160;</span>Iwan Jesús okijtoj: </div>
<div class='p'>―Ipan melajka namechilwia, nik in yin viuda pobre okonkajkaj okachi miek ke nochtin oksekimej. 
<span class="verse" id="LK21_4">4&#160;</span>Porke nochtin konkajkawaj intomin katlej kinsobraroa, pero yin viuda pobre okonkajkaj nochi tlan okipiaya tlan ika motlamakani. </div>
<div class='s'>Jesús okijtoj in weyi tiopan xitinis </div>
<div class='r'>(Mt. 24:1-2; Mr. 13:1-2) </div>
<div class='p'>
<span class="verse" id="LK21_5">5&#160;</span>Nijkuak sekimej omotlapowijtokaj de yen weyi tiopan, iwan de yen temej kualtzitzintin, iwan de yen tlamantin kualtzitzintin katlej ompa oyekaj kej ofrendajtin, ijkuakón Jesús okijtoj: </div>
<div class='p'>
<span class="verse" id="LK21_6">6&#160;</span>―Ajsis tonale nijkuak nochi yin tlamantle katlej namejwan axan ankitaj xitinis, iwan nion se tetl mach ok mokawas nepanitos ipan oksé tetl. </div>
<div class='s'>Ijkín tlapanos antes de tlamis in tlaltikpak </div>
<div class='r'>(Mt. 24:3-28; Mr. 13:3-23) </div>
<div class='p'>
<span class="verse" id="LK21_7">7&#160;</span>Ijkuakón okitlajtlanijkej: </div>
<div class='p'>―Tlamachtij, ¿keman ijkón tlapanos? ¿Tlan señas tikitaskej nijkuak ijkón pewas tlapanos? </div>
<div class='p'>
<span class="verse" id="LK21_8">8&#160;</span>Jesús okijtoj: </div>
<div class='p'>―Xikpiakan kuidado de amakaj ma amechkajkayawa. Porke miekej witzej ika notoka kijtoskej: “Nej niCristo”, iwan noijki kijtoskej: “Yoajsik ora.” Pero amo xikinneltokilikan. 
<span class="verse" id="LK21_9">9&#160;</span>Nijkuak ankimatiskej onkaj guerra iwan momagaj ik nowian (nian nepa), amo ximomawtikan, porke ijkón kipia de tlapanos achtoj. Pero ijkuakón mach ya tlamis in tlaltikpak. </div>
<div class='p'>
<span class="verse" id="LK21_10">10&#160;</span>Jesús noijki okinmilwij: </div>
<div class='p'>―Se país momagas iwan oksé país, iwan se pueblo momagas iwan oksé pueblo. 
<span class="verse" id="LK21_11">11&#160;</span>Miek lado tlalolinis chikawak, yetos apistle iwan yetos kokolistle. Motaskej tlamantin temajmawtijkej iwan señalestin wejweyin de ilwikak. </div>
<div class='p'>
<span class="verse" id="LK21_12">12&#160;</span>’Pero achtoj, namejwan amechtlatlalochtiskej, amechkukuyotzaskej asta itech tiopanmej iwan asta itech telpiloyan, iwan amechwikaskej inyakapan reytin iwan inyakapan gobernadortin. Ijkón anpanoskej por annechneltokaj. 
<span class="verse" id="LK21_13">13&#160;</span>Pero ijkuakón namejwan xikintlapowikan de Nej. 
<span class="verse" id="LK21_14">14&#160;</span>Iwan xikchiwakan de amo ximotlanemililtikan de kenik antlanankiliskej para anmopalewiskej. 
<span class="verse" id="LK21_15">15&#160;</span>Porke Nej namechmakas tlajtole iwan tlalnamikilistle ke namokontraswan mach kixikoskej iwan nion mach weliskej amechnankiliskej. 
<span class="verse" id="LK21_16">16&#160;</span>Iwan asta amotajwan, amokniwan, amoparienteswan, iwan amoamigoswan yejwan mismo amechtemaktiskej (omechtemaktiliskej). Sekimej de amejwan amechmiktiskej, 
<span class="verse" id="LK21_17">17&#160;</span>iwan nochtin in tlakaj amechkokoliskej por Nej. 
<span class="verse" id="LK21_18">18&#160;</span>Pero nion se amotzonkal de amotzontekon mach poliwis. 
<span class="verse" id="LK21_19">19&#160;</span>Tla anmoyekketoskej itech namotlaneltokalis, se tonale welis anmomakixtiskej. </div>
<div class='p'>
<span class="verse" id="LK21_20">20&#160;</span>’Nijkuak ankitaskej in weyikan de Jerusalén yokiyawalojkej miekej soldadojtin, xikmatikan nik san niman kixixititzaskej. 
<span class="verse" id="LK21_21">21&#160;</span>Ijkuakón katlej yeskej Judea ma cholokan asta ipan tepemej. Katlej yeskej itech weyikan de Jerusalén ma kisakan de ompa, iwan katlej yeskej intlalaj amo ma mokuepakan oksemi para Jerusalén. 
<span class="verse" id="LK21_22">22&#160;</span>Porke itech nekatej tonaltin Dios kintlajyowiltis in tlakaj katlej mach kuale otetoktijkej, para ma mochiwa nochi tlamantle tlan kijta in tiotlajkuilole. 
<span class="verse" id="LK21_23">23&#160;</span>¡Pobrestin in siwamej katlej itech nekatej tonaltin kipiaskej inkone intlalaxko iwan katlej yeskej selikkonewajkej! Porke yetos weyi tlajyowilistle ixko yin tlaltikpak, iwan ikualanilis in Dios witz inpan yinmej tlakaj. 
<span class="verse" id="LK21_24">24&#160;</span>Sekimej mikiskej itech guerra, iwan oksekimej kintzakuaskej itech oksekimej paismej. Iwan katlej mach judiojtin ipan tlajtlaksaskej in weyikan de Jerusalén, asta kan Dios kijtos ma tlami yon tiempo de ijkón ma kichiwakan in tlakaj katlej mach judiojtin. </div>
<div class='s'>Jesús walmokuepas oksemi </div>
<div class='r'>(Mt. 24:29-35, 42-44; Mr. 13:24-37) </div>
<div class='p'>
<span class="verse" id="LK21_25">25&#160;</span>’Ijkuakón motaskej señalestin itech tonale, itech metztle iwan itech sitlaltin. Iwan itech tlaltikpak in tlakaj momajmawtiskej iwan mach ok kimatiskej tlanon kichiwaskej, porke in atl kukuyokas chikawak iwan motlatlamotlas. 
<span class="verse" id="LK21_26">26&#160;</span>In tlakaj sa tekitl momawtiskej asta kuatleyuiliskej de nemajmawtile nijkuak kimomakaskej kuenta tlan tlapanos ixko yin tlaltikpak. Porke asta in chikawalistin katlej katej ilwikak papatlakaskej (bibiokaskej). 
<span class="verse" id="LK21_27">27&#160;</span>Ijkuakón kemaj nechitaskej, Nej katlej onimochij nitlakatl, niwitz ijtik mixtle ika nopoder iwan ika nomawisotlanex. 
<span class="verse" id="LK21_28">28&#160;</span>Nijkuak pewas ijkón tlapanos, ximoyolojchikawakan iwan xiajkopantlachiakan, porke niman namechmakixtis. </div>
<div class='p'>
<span class="verse" id="LK21_29">29&#160;</span>Jesús noijki okinmakak yin ejemplo: </div>
<div class='p'>―Xikitakan in igoskuawitl, o noso itlaj oksé kuawitl. 
<span class="verse" id="LK21_30">30&#160;</span>Nijkuak ankitaj pewa selia, namejwan ankimatij yoajsiko in tiempo de tonalko. 
<span class="verse" id="LK21_31">31&#160;</span>Ijkón noijki, nijkuak ankitaskej pewas panoskej in yonmej tlamantin, xikmatikan nik ya meroj pewas tlanawatis in toTajtzin Dios. </div>
<div class='p'>
<span class="verse" id="LK21_32">32&#160;</span>’Ipan melajka namechilwia, nik nochi in yin tlapanos antes de mikiskej in tlakaj de yin tiempo. 
<span class="verse" id="LK21_33">33&#160;</span>In ilwikak iwan yin tlaltikpak mach ok yetoskej, poliwiskej, pero notlajtol mach poliwis, kipia de mochiwas. </div>
<div class='p'>
<span class="verse" id="LK21_34">34&#160;</span>’Xikpiakan kuidado. Amo xiyoltlakuawakan ika tlan amo kuale. Amo san xitlakuajtinemikan, amo xitlawantinemikan iwan nion amo xikkawilikan in tlanemilile de yin nemilistle ma amechijtlako. Porke Nej san nonkisaki itech nekáj tonale, iwan amo nikneki ijkón namechajsiki. 
<span class="verse" id="LK21_35">35&#160;</span>Porke yetos kej se trampa katlej kinkitzkis nochtin tlakaj katlej nemij ixko yin tlaltikpak. 
<span class="verse" id="LK21_36">36&#160;</span>Xiijsatokan kiné. Ximotiotzajtzilijtokan nochi tonale para amo xipanokan itech yonmej tlamantin katlej panoskej, para ijkón welis anmajsitiwej noyakapan Nej katlej onimochij nitlakatl. </div>
<div class='p'>
<span class="verse" id="LK21_37">37&#160;</span>Jesús otlamachtiaya tonayan itech weyi tiopan, iwan de yuak oyaya kan Olivostepetl iwan ompa omokawaya. 
<span class="verse" id="LK21_38">38&#160;</span>Iwan nochtin tlakaj oyayaj kan weyi tiopan nochi kualkan para kikakiskej in Jesús.  </div>
<div class='psalmlabel' id='LK22_0'> 22</div>
<div class='s'>Okitemojkej kenik kimiktiskej in Jesús </div>
<div class='r'>(Mt. 26:1-5, 14-16; Mr. 14:1-2, 10-11; Jn. 11:45-53) </div>
<div class='p'>
<span class="verse" id="LK22_1">1&#160;</span>Yoajsia ilwitl nijkuak mokua in pan katlej mach kipia levadura, kijtosneki yen ilwitl de pascua. 
<span class="verse" id="LK22_2">2&#160;</span>In tlayekankej tiopixkej iwan tlamachtijkej de itlanawatil in Moisés okitemoayaj kenik kimiktiskej in Jesús, pero mach oweliaj porke okinmiimakasiaj in tlakaj. </div>
<div class='p'>
<span class="verse" id="LK22_3">3&#160;</span>Ijkuakón Satanás okalakke ipan iyolo in Judas, katlej kinotzaj Iscariote. Yej oyeka se de yejwan majtlaktle iwan omen imomachtijkawan in Jesús. 
<span class="verse" id="LK22_4">4&#160;</span>Oyáj okinmitato iwan okintlapowito in tlayekankej tiopixkej iwan tlayekankej de tiopan, de kenik kinmaktilis in Jesús. 
<span class="verse" id="LK22_5">5&#160;</span>Yejwan opakej iwan okilwijkej kimakaskej tomin. 
<span class="verse" id="LK22_6">6&#160;</span>Judas okijtoj kuale kajki iwan opéj kitemoa kenik kitemaktis (kitemaktilis) nijkuak mach ma kimomakakan kuenta in tlakaj. </div>
<div class='s'>Tiotlakantlakuale de toSeñor </div>
<div class='r'>(Mt. 26:17-29; Mr. 14:12-25; Jn. 13:21-30; 1Co. 11:23-26) </div>
<div class='p'>
<span class="verse" id="LK22_7">7&#160;</span>Oajsiko yon tonale de ilwitl nijkuak mokua in pan katlej mach kipia levadura, nijkuak kimiktiaj se ichkatzin para ika kelnamikij nijkuak in Dios okinkixtij de Egipto. 
<span class="verse" id="LK22_8">8&#160;</span>Iwan Jesús okintitlanke in Pedro iwan Juan ika yin tlanawatile: </div>
<div class='p'>―Xiwian xikchiwatij in tiotlakantlakuale de pascua. </div>
<div class='p'>
<span class="verse" id="LK22_9">9&#160;</span>Yejwan okitlajtlanijkej: </div>
<div class='p'>―¿Kan tikneki ma tikchiwatij? </div>
<div class='p'>
<span class="verse" id="LK22_10">10&#160;</span>Jesús okinnankilij: </div>
<div class='p'>―Nijkuak ankalakiskej itech weyikan, ankinamikiskej se tlakatl katlej kitki iaxoktzin. Xiwian ikuitlapan asta itech kale kan yej kalakis, 
<span class="verse" id="LK22_11">11&#160;</span>iwan xikilwikan iteko in kale: “In Tlamachtij kijta: ¿Katlij yen kuarto kan nikmomajsewis in tiotlakantlakuale de pascua inwan nomomachtijkawan?” 
<span class="verse" id="LK22_12">12&#160;</span>Ijkuakón yej amechititis se weyi kuarto ik ajkopan, ya tlayektlalitok. Ompa xikchiwakan in tiotlakantlakuale. </div>
<div class='p'>
<span class="verse" id="LK22_13">13&#160;</span>Yejwan oyajkej iwan okajsitajsikej nochi ken Jesús okinmilwij, iwan okichijkej in tiotlakantlakuale de pascua. </div>
<div class='p'>
<span class="verse" id="LK22_14">14&#160;</span>Nijkuak oajsik ora, Jesús iwan itlatitlanilwan omotlalijkej itech mesa. 
<span class="verse" id="LK22_15">15&#160;</span>Ijkuakón Jesús okinmilwij: </div>
<div class='p'>―Ya wejkawitl niknektiwitz nikuas amowan yin tiotlakantlakuale de pascua antes de nimikis. 
<span class="verse" id="LK22_16">16&#160;</span>Pues namechilwia nik mach ok semi nikuas, asta ijkuak ma mochiwa de tlanon kijtosneki in yin tlakuale kan Dios tlanawatia. </div>
<div class='p'>
<span class="verse" id="LK22_17">17&#160;</span>Satepan okitilanke in kopa, omotlasojkamatke inawak Dios iwan okijtoj: </div>
<div class='p'>―Xikonikan yin, iwan xikmoxejxelilikan aminochtin namejwan. 
<span class="verse" id="LK22_18">18&#160;</span>Pues namechilwia nik mach ok semi nikonis iayo uvas asta ma ejko in tonale nijkuak in Dios pewas tlanawatis. </div>
<div class='p'>
<span class="verse" id="LK22_19">19&#160;</span>Satepan, okitilanke in pan iwan omotlasojkamatke inawak Dios. Satepan okipojpostekke in pan iwan okinmakak imomachtijkawan. Okijtoj: </div>
<div class='p'>―Yin yen notlalnakayo, iwan niktemaka por yen namejwan. Xikchiwakan yin para ika xinechelnamikikan. </div>
<div class='p'>
<span class="verse" id="LK22_20">20&#160;</span>No ijkón okichij ika in kopa, satepan de otiotlakantlakuajkej, okijtoj: </div>
<div class='p'>―Yin kopa kijtosneki yen yankuik akuerdo katlej mochiwas ika noeso, iwan nokiwis por amejwan. </div>
<div class='p'>
<span class="verse" id="LK22_21">21&#160;</span>’Pero xikitakan, in tlakatl katlej nechtemaktis (nechtemaktilis), nowan kajki itech mesa. 
<span class="verse" id="LK22_22">22&#160;</span>Melawak, Nej katlej onimochij nitlakatl nimikis ijkón ken Dios kimonekiltia. Pero ¡pobre in tlakatl katlej nechtemaktis! </div>
<div class='p'>
<span class="verse" id="LK22_23">23&#160;</span>Ijkuakón entre yejwan opéj motlajtlaniaj akin de yejwan ijkón kichiwas. </div>
<div class='s'>Motlatlajtolkuepaj de akin okachi weyikistok (weyititok) </div>
<div class='p'>
<span class="verse" id="LK22_24">24&#160;</span>Noijki opéj motlatlajtolkuepaj akin de yejwan okachi weyikistok. 
<span class="verse" id="LK22_25">25&#160;</span>Pero Jesús okinmilwij: </div>
<div class='p'>―In reytin de ixko yin tlaltikpak mochiwaj kej tekomej itech paismej kan tlanawatiaj. Iwan tlakaj kinmilwiaj “tekiwajkej katlej kichiwaj tlan kuale”. 
<span class="verse" id="LK22_26">26&#160;</span>Pero namejwan mach ijkón xikchiwakan. Sino, akin kineki weyikistok de amejwan, kipia de kintekipanos nochtin oksekimej ijkón ken se telpochtle kimonekuitlawia se tetajtzin. Iwan akin okachi tlayekantos, ma mochiwa kej se tlapalewij. 
<span class="verse" id="LK22_27">27&#160;</span>¿Akin okachi weyikistok, katlej motlalia itech mesa o noso katlej tetlamaka? ¿Amo yen katlej motlalia itech mesa? Pero Nej maski namotlayekanke, nikaj amowan ken se katlej tetlamaka. </div>
<div class='p'>
<span class="verse" id="LK22_28">28&#160;</span>’Namejwan nochipa ya antlajyowijtinenkej nowan. 
<span class="verse" id="LK22_29">29&#160;</span>Por yonik, Nej namechtlalis para xitlanawatikan, ijkón ken noPapan Nej onechtlalij ma nitlanawati. 
<span class="verse" id="LK22_30">30&#160;</span>Namejwan antlakuaskej iwan antlaoniskej itech nomesa ompa kan nitlanawatis. Anmotlaliskej ipan siyajtin para ankimixkomakaskej in majtlaktle iwan ome familias de Israel. </div>
<div class='s'>Jesús okijtoj nik in Pedro kijtos mach kixmati </div>
<div class='r'>(Mt. 26:31‑35; Mr. 14:27‑31; Jn. 13:36‑38) </div>
<div class='p'>
<span class="verse" id="LK22_31">31&#160;</span>In Señor noijki okijtoj: </div>
<div class='p'>―Simón, Simón, xikkaki. Satanás yokitlajtlanke para amechtzejtzelos ken trigo. 
<span class="verse" id="LK22_32">32&#160;</span>Pero Nej yonikmotlatlawtilij in Dios para amo xikpolo motlaneltokalis. Iwan nijkuak oksemi timokuepas nonawak, xikinpalewi mokniwan para ma moyekketokan itech intlaneltokalis. </div>
<div class='p'>
<span class="verse" id="LK22_33">33&#160;</span>Simón okilwij: </div>
<div class='p'>―Señor, nimotemaka nias mowan maski ma nechtzakuakan o noso maski ma nechmiktikan. </div>
<div class='p'>
<span class="verse" id="LK22_34">34&#160;</span>Jesús okilwij: </div>
<div class='p'>―Pedro, nimitzilwia nik axan, antes de tzajtzis in kaxtil, ijkuakón tej yotikijtoj eyi buelta nik mach tinechixmati. </div>
<div class='s'>Ma kitkikan bolsa, morral, iwan espada </div>
<div class='p'>
<span class="verse" id="LK22_35">35&#160;</span>Ijkuakón Jesús okintlajtlanij: </div>
<div class='p'>―Nijkuak onamechtitlanke iwan onamechilwij amo xikitkikan itlaj bolsa, nion tomin, nion kaktle, ¿kox itlaj oamechpoloj? </div>
<div class='p'>Yejwan okijtojkej: </div>
<div class='p'>―Mach itlaj. </div>
<div class='p'>
<span class="verse" id="LK22_36">36&#160;</span>Tonses okinmilwij: </div>
<div class='p'>―Pero axan, akin kipia ibolsa, ma kitki iwan noijki ma kitki imorral. Iwan akin amo kipia iespada ma kinamaka itzotzol iwan ma kimokowi se iespada. 
<span class="verse" id="LK22_37">37&#160;</span>Porke namechilwia nik kipia de mochiwas notech yin tlan kijta in tiotlajkuilole: “Okitakej kej yeskia se tlakatl mach kuale.” Porke nochi tlan kajki ijkuilitok de Nej, kipia nik mochiwas. </div>
<div class='p'>
<span class="verse" id="LK22_38">38&#160;</span>Ijkuakón yejwan okijtojkej: </div>
<div class='p'>―Señor, nian katej ome espadajtin. </div>
<div class='p'>Jesús okinmilwij: </div>
<div class='p'>―Ya kuale kajki, ayakmo itlaj xikijtokan. </div>
<div class='s'>Jesús omotiotzajtzilij kan tlatokkuawyoj itoka Getsemaní </div>
<div class='r'>(Mt. 26:36-46; Mr. 14:32-42) </div>
<div class='p'>
<span class="verse" id="LK22_39">39&#160;</span>Satepan Jesús okiske. Ijkón ken Yej okimatia okichiwaya, oyáj ipan Olivostepetl. Imomachtijkawan noijki oyajkej ikuitlapan. 
<span class="verse" id="LK22_40">40&#160;</span>Nijkuak Jesús ompa oajsito, okinmilwij: </div>
<div class='p'>―Ximotiotzajtzilikan, para amo amopan ma wiki in Amo Kuale Tlakatl. </div>
<div class='p'>
<span class="verse" id="LK22_41">41&#160;</span>Jesús omijkuanij de innawak iwan oyáj ik se lado wejkatzin ken nijkuak se kitlamotla se tetl de wejka, ompa omotlankuaketzke iwan omotiotzajtzilij. 
<span class="verse" id="LK22_42">42&#160;</span>Okijtoj: </div>
<div class='p'>―Papan, tla tejwatzin tikmonekiltia, xinechmakixti de itech yin tlajyowilistle. Pero amo ma mochiwa ken Nej nikneki, sino ken tejwatzin tikmonekiltia. </div>
<div class='p'>
<span class="verse" id="LK22_43">43&#160;</span>Ijkuakón okimonextilij se ángel de ilwikak para kimakas chikawalistle. 
<span class="verse" id="LK22_44">44&#160;</span>Iwan nijkuak omoyolkokojtoka sa tekitl, omotiotzajtziliaya okachi. Wejweyi itonil ochipinia ipan tlale kej estle. </div>
<div class='p'>
<span class="verse" id="LK22_45">45&#160;</span>Nijkuak otlanke omotiotzajtzilij, omoketzke iwan oyáj kan oyekaj imomachtijkawan, iwan okinmajsitajsik kochtokej, porke in sotlawalistle iwan neyolkokole okinkochpachoj. 
<span class="verse" id="LK22_46">46&#160;</span>Jesús okinmilwij: </div>
<div class='p'>―¿Tlanik ankochij? Ximewakan, iwan ximotiotzajtzilikan para amo amopan ma wiki in Amo Kuale Tlakatl. </div>
<div class='s'>Jesús okikitzkijkej </div>
<div class='r'>(Mt. 26:47‑56; Mr. 14:43‑50; Jn. 18:2‑11) </div>
<div class='p'>
<span class="verse" id="LK22_47">47&#160;</span>Jesús ok otlapojtoka, iwan ijkuakón oejkokej miekej tlakaj. Katlej itoka Judas, katlej oyeka se de yen majtlaktle iwan omen imomachtijkawan Jesús, okualinyekanaya. Omijkuanij inawak Jesús iwan okixpipitzoj. 
<span class="verse" id="LK22_48">48&#160;</span>Ijkuakón Jesús okilwij: </div>
<div class='p'>―Judas, ¿ijkín tinechixpipitzoa para tinechtemaktia (techtemaktilia) Nej katlej onimochij nitlakatl? </div>
<div class='p'>
<span class="verse" id="LK22_49">49&#160;</span>Katlej oyekaj iwan Jesús, nijkuak okitakej tlan pewa tlapanoa, okitlajtlanijkej: </div>
<div class='p'>―Señor, ¿tikneki ma tikmomagakan inwan ika espada? </div>
<div class='p'>
<span class="verse" id="LK22_50">50&#160;</span>Iwan se de yejwan okinakastzontekke se tlakatl itekipanoj in tlayekanke tiopixke, okitzontekilij iyeknakas. 
<span class="verse" id="LK22_51">51&#160;</span>Pero Jesús okijtoj: </div>
<div class='p'>―Xikinkawakan. Ya kuale kajki. </div>
<div class='p'>Ijkuakón Jesús okitzkilij inakas in yon tlakatl iwan opajtik. 
<span class="verse" id="LK22_52">52&#160;</span>Jesús okinmilwij in tlayekankej tiopixkej, in tlayekankej de tiopan iwan tlayekankej tetajtzitzintin, katlej owalajkej okikitzkikoj: </div>
<div class='p'>―¿Anwalajkej annechkitzkikoj ika espada iwan ika kuawitl kej yeskia niichtekke? 
<span class="verse" id="LK22_53">53&#160;</span>Nochipa onieka amowan itech weyi tiopan, iwan mach annechkitzkijkej. Pero itech yin ora Dios amechkawilia xikchiwakan tlan amejwan ankinekij, iwan tlan kineki in Amo Kuale Tlakatl katlej tlanawatia ijtik tlatleyualotl. </div>
<div class='s'>Pedro okijtoj mach kixmati in Jesús </div>
<div class='r'>(Mt. 26:57-58, 69‑75; Mr. 14:53‑54, 66‑72; Jn. 18:12‑18, 25‑27) </div>
<div class='p'>
<span class="verse" id="LK22_54">54&#160;</span>Iwan ijkuakón okitzkijkej in Jesús, iwan okiwikakej ichan tlayekanke tiopixke. Pedro san wejka okonitiaya. 
<span class="verse" id="LK22_55">55&#160;</span>Ompa tlatlajko patio, in tlakaj okitlalijkej se tlikuile, iwan omotlalijkej okiyawalojkej. Pedro noijki omotlalij intzalko. 
<span class="verse" id="LK22_56">56&#160;</span>Satepan se tlapalewijkasiwatl, nijkuak okitak in Pedro ewatok iyakapan tlikuile, okitlatak kuale iwan okijtoj: </div>
<div class='p'>―Yin tlakatl noijki onemia iwan Jesús. </div>
<div class='p'>
<span class="verse" id="LK22_57">57&#160;</span>Pero in Pedro mach okimokuitij, iwan okijtoj: </div>
<div class='p'>―Siwatl, nej mach nikixmati. </div>
<div class='p'>
<span class="verse" id="LK22_58">58&#160;</span>Achitzin satepan, oksé tlakatl okitak iwan okilwij: </div>
<div class='p'>―Tej noijki se de yejwan. </div>
<div class='p'>Pero in Pedro okijtoj: </div>
<div class='p'>―Amo, nej mach inwan nipowi. </div>
<div class='p'>
<span class="verse" id="LK22_59">59&#160;</span>Kej se ora satepan, oksé okiyekijtoj: </div>
<div class='p'>―Ipan melajka, yin tlakatl onemia iwan Jesús, porke yin noijki de estado de Galilea. </div>
<div class='p'>
<span class="verse" id="LK22_60">60&#160;</span>Ijkuakón Pedro okijtoj: </div>
<div class='p'>―Tlakatl, mach nikmati tlan tikijta. </div>
<div class='p'>Iwan san niman ijkuakón, nijkuak in Pedro ok otlapojtoka, otzajtzik in kaxtil. 
<span class="verse" id="LK22_61">61&#160;</span>Ijkuakón in Señor omokuepke iwan okitlatak in Pedro, iwan Pedro okelnamikke tlan Señor okilwijka: “Axan, antes de tzajtzis in kaxtil, ijkuakón tej yotikijtoj eyi buelta nik mach tinechixmati.” 
<span class="verse" id="LK22_62">62&#160;</span>Iwan ijkuakón Pedro okiske iwan ochokak sa tekitl. </div>
<div class='s'>Okipijpinatijkej iwan okiwitekej in Jesús </div>
<div class='r'>(Mt. 26:67-68; Mr. 14:65) </div>
<div class='p'>
<span class="verse" id="LK22_63">63&#160;</span>In tlakaj katlej okipixtokaj in Jesús, okipinawiayaj iwan okiwitekiaj. 
<span class="verse" id="LK22_64">64&#160;</span>Okixilpiayaj iwan okixwijwitekiaj, iwan okilwiayaj: </div>
<div class='p'>―¡Tla xitlajto (xikadibinaro), akin omitzmaak! </div>
<div class='p'>
<span class="verse" id="LK22_65">65&#160;</span>Iwan san tlan amo okilwiayaj para ika okipijpinatijkej. </div>
<div class='s'>Jesús okiwikakej kan tlaixkomakaj (tlatzonmanaj) </div>
<div class='r'>(Mt. 26:59-66; Mr. 14:55‑64; Jn. 18:19-24) </div>
<div class='p'>
<span class="verse" id="LK22_66">66&#160;</span>Nijkuak otlaneske, omololojkej in tlayekankej tetajtzitzintin judiojtin, in tlayekankej tiopixkej, iwan tlamachtijkej de itlanawatil in Moisés, iwan okiwikakej in Jesús kan tlaixkomakaj (tlatzonmanaj) in judiojtin. Ompa okitlajtlanijkej: </div>
<div class='p'>
<span class="verse" id="LK22_67">67&#160;</span>―Xitechilwi, ¿kox tej in tiCristo? </div>
<div class='p'>Yej okinnankilij: </div>
<div class='p'>―Tla namechilwis nik yen Nej, namejwan mach annechneltokiliskej. 
<span class="verse" id="LK22_68">68&#160;</span>Iwan tla itlaj namechtlajtlanis, mach annechnankiliskej, iwan nion mach annechkajkawaskej. 
<span class="verse" id="LK22_69">69&#160;</span>Iwan desde axan Nej katlej onimochij nitlakatl niewatos ik iyekma in toTajtzin Dios katlej kipia nochi poder. </div>
<div class='p'>
<span class="verse" id="LK22_70">70&#160;</span>Ijkuakón nochtin okitlajtlanijkej: </div>
<div class='p'>―¿Tonses kijtosneki tej titeKone de Dios? </div>
<div class='p'>Jesús okinnankilij: </div>
<div class='p'>―Aján, yen Nej. Ijkón ken namejwan ya ankijtojkej. </div>
<div class='p'>
<span class="verse" id="LK22_71">71&#160;</span>Tonses yejwan okijtojkej: </div>
<div class='p'>―Mach ok moneki ok akaj ma kistlakawi. Yotikkakej tlan Yej inewian yokimokuitij.  </div>
<div class='psalmlabel' id='LK23_0'> 23</div>
<div class='s'>Jesús okiwikakej inawak Pilato </div>
<div class='r'>(Mt. 27:1-2, 11-14; Mr. 15:1-5; Jn. 18:28-38) </div>
<div class='p'>
<span class="verse" id="LK23_1">1&#160;</span>Ijkuakón nochtin omoketzkej, iwan okiwikakej in Jesús inawak Pilato. 
<span class="verse" id="LK23_2">2&#160;</span>Ompa opéj kistlakawiaj, okijtoayaj: </div>
<div class='p'>―Otikajsikej yin tlakatl kinkuatlapololtijtinemi in tlakaj. Kijta nik mach moneki se kitlaxtlawas impuestos para César, iwan kijta nik yen Cristo, kijtosneki Yej se Rey. </div>
<div class='p'>
<span class="verse" id="LK23_3">3&#160;</span>Tonses in Pilato okitlajtlanij: </div>
<div class='p'>―¿Yen tej tiRey de judiojtin? </div>
<div class='p'>Jesús okinankilij: </div>
<div class='p'>―Ijkón ken tej tikijta. </div>
<div class='p'>
<span class="verse" id="LK23_4">4&#160;</span>Ijkuakón Pilato okinmilwij in tlayekankej tiopixkej iwan tlakaj: </div>
<div class='p'>―Mach itlaj tlajtlakole nikkajxilia yin tlakatl. </div>
<div class='p'>
<span class="verse" id="LK23_5">5&#160;</span>Pero yejwan okachi chikawak okijtojkej: </div>
<div class='p'>―Kinkuatlapololtijtinemi in tlakaj ika itlamachtil itech nochi in estado de Judea. Opéj kinkuatlapololtia itech estado de Galilea, iwan axan asta nian ijkón kichijtinemi. </div>
<div class='s'>Jesús okiwikakej inawak Herodes </div>
<div class='p'>
<span class="verse" id="LK23_6">6&#160;</span>Nijkuak in Pilato ijkón okikakke, otlajtlanke kox in Jesús Yej de Galilea. 
<span class="verse" id="LK23_7">7&#160;</span>Nijkuak okilwijkej nik in Yej de ompa, ijkuakón okititlanke inawak Herodes, katlej oyeka gobernador de yon estado de Galilea, katlej noijki ompa omajsia itech weyikan de Jerusalén itech yonmej tonaltin. 
<span class="verse" id="LK23_8">8&#160;</span>Nijkuak Herodes okitak in Jesús, Herodes sa tekitl opakke. Ya wejkawitl okinekia kitas, porke okikakia otlapoayaj de Yej, iwan okinekia kitas ma kichiwa se milagro. 
<span class="verse" id="LK23_9">9&#160;</span>Herodes miek okitlatlajtlanij, pero Jesús mach itlaj okinankilij. 
<span class="verse" id="LK23_10">10&#160;</span>Ompa oyekaj noijki in tlayekankej tiopixkej iwan tlamachtijkej de itlanawatil in Moisés, katlej okistlakawiayaj chikawak ika miek tlajtole. 
<span class="verse" id="LK23_11">11&#160;</span>Tonses Herodes iwan isoldadojwan okitojtoktijkej san tlan amo iwan okipinawijkej, okitzotzoltijkej ika se kuale tzotzole ijkón ken motzotzoltia se rey. Satepan Herodes oksemi okititlanke inawak Pilato. 
<span class="verse" id="LK23_12">12&#160;</span>Itech yon tonale Pilato iwan Herodes omochijkej amigostin. Porke achtoj mach omoyekwikayaj. </div>
<div class='s'>Jesús okitemaktijkej (okitemaktilijkej) para ma kimiktikan </div>
<div class='r'>(Mt. 27:15-26; Mr. 15:6-15; Jn. 18:39―19:16) </div>
<div class='p'>
<span class="verse" id="LK23_13">13&#160;</span>Satepan Pilato okinmololoj in tlayekankej tiopixkej, in tekiwajkej iwan nochtin in tlakaj, 
<span class="verse" id="LK23_14">14&#160;</span>iwan okinmilwij: </div>
<div class='p'>―Namejwan annechwalwikilijkej yin tlakatl, ankijtaj kinkuatlapololtijtinemi in tlakaj. Pero nej yoniktlatzintokij amoixpan, iwan ya ankitakej nik mach itlaj onikkajxilij itlaj tlan amo kuale de tlan ika amejwan ankitilwiaj. 
<span class="verse" id="LK23_15">15&#160;</span>Nion Herodes mach itlaj okajxilij, porke oksemi onechwaltitlanilij. Yin tlakatl mach itlaj okichij komo para ma se kimikti. 
<span class="verse" id="LK23_16">16&#160;</span>San nitlanawatis ma kiwitekikan iwan satepan nikkajkawas. </div>
<div class='p'>
<span class="verse" id="LK23_17">17&#160;</span>Pilato ijkón okinmilwij, porke kada xiwitl itech ilwitl de pascua in tekiwajkej romanostin okipiayaj kostumbre de okikajkawayaj se preso. 
<span class="verse" id="LK23_18">18&#160;</span>Pero nochtin opéj kuawtzajtzij: </div>
<div class='p'>―¡Xikmikti yon tlakatl iwan xikkajkawa in Barrabás! </div>
<div class='p'>
<span class="verse" id="LK23_19">19&#160;</span>Yon Barrabás okitzakej telpiloyan porke okintlatlalwij miekej tlakaj ma momagakan iwan gobierno ompa itech weyikan de Jerusalén, iwan noijki porke otemiktij. 
<span class="verse" id="LK23_20">20&#160;</span>Pilato oksemi okintlapowij in tlakaj, porke okinekia kikajkawani in Jesús. 
<span class="verse" id="LK23_21">21&#160;</span>Pero yejwan oksemi otzajtzikej chikawak: </div>
<div class='p'>―¡Xikmajmasolti itech krus! ¡Xikmajmasolti itech krus! ¡Ma miki! </div>
<div class='p'>
<span class="verse" id="LK23_22">22&#160;</span>Pilato okinmilwij ya eyi buelta: </div>
<div class='p'>―¿Tlanik? ¿Kox itlaj okichij mach kuale? Nej mach itlaj nikkajxilia itlaj tlan mach kuale komo para ma se kimikti. Nitlanawatis ma kiwitekikan iwan satepan nikkajkawas. </div>
<div class='p'>
<span class="verse" id="LK23_23">23&#160;</span>Pero yejwan okachi otzajtziaj chikawak, okijtoayaj ma kimajmasoltikan itech krus. Yejwan iwan tlayekankej tiopixkej sa tekitl otzajtzikej, asta kan okajsikej tlan okinekiaj. 
<span class="verse" id="LK23_24">24&#160;</span>Ijkuakón kiné in Pilato okichij tlan yejwan okinekiaj. 
<span class="verse" id="LK23_25">25&#160;</span>Iwan ijkón, okikajkaj in tlakatl katlej otzaktoka por okintlatlalwijka in tlakaj ma momagakaj iwan gobierno iwan por otemiktij. Porke yejwan ijkón okitlajtlankej. Pero Pilato okinmaktilij in Jesús para ma kitoktikan san tlan yejwan kinekiskej. </div>
<div class='s'>Jesús okimajmasoltijkej itech krus </div>
<div class='r'>(Mt. 27:32-44; Mr. 15:21-31; Jn. 19:17-27) </div>
<div class='p'>
<span class="verse" id="LK23_26">26&#160;</span>Nijkuak opéj kiwikaj in Jesús para kimajmasoltiskej itech krus, ijkuakón okikitzkijkej se tlakatl de estado de Cirene itoka Simón, katlej owalaya de itlalaj, iwan okitoktijkej ma kimama in krus iwan ma kitki ikuitlapan Jesús. </div>
<div class='p'>
<span class="verse" id="LK23_27">27&#160;</span>Miekej tlakaj oyayaj ikuitlapan Jesús, iwan noijki oyayaj miekej siwamej katlej ochokayaj iwan otzajtziaj de neyolkokole por Yej. 
<span class="verse" id="LK23_28">28&#160;</span>Pero Jesús omokuepke iwan okinmilwij: </div>
<div class='p'>―Namejwan ansiwamej de Jerusalén, amo xichokakan por Nej, sino xichokakan por amejwan iwan por amopilwan. 
<span class="verse" id="LK23_29">29&#160;</span>Porke ajsis tonale nijkuak ijkín mijtos: “Ma pakikan in siwamej katlej mach welij kinpiaj inkonewan, iwan katlej mach keman okintlakatilijkej inkonewan, iwan katlej mach keman otlachichitijkej.” 
<span class="verse" id="LK23_30">30&#160;</span>Ijkuakón in tlakaj pewas kinmilwiskej in tepemej: “Topan xiwetzikij”, iwan kinmilwiskej in tepetzitzintin: “Xitechtlaatikan.” 
<span class="verse" id="LK23_31">31&#160;</span>Tla Nej katlej mach nikpia tlajtlakole nipanoa tlajyowilistle, ¿kenik amo ma panokan tlajyowilistle in oksekimej katlej kipiaj tlajtlakole? No ken se kuawitl xoxowik, tla welij kichichinoaj maski xoxowik, ¿kenik amo ma kichichinokan katlej wakke? </div>
<div class='p'>
<span class="verse" id="LK23_32">32&#160;</span>Noijki okinwikayaj omen tlakaj katlej mach kualtin para kinmiktiskej itech krus iwan Jesús. 
<span class="verse" id="LK23_33">33&#160;</span>Nijkuak oajsitoj itech nekáj lugar kan kitokayotiaj Mikkatzontekomatl, ompa okimajmasoltijkej itech krus in Jesús, iwan noijki okinmajmasoltijkej omen tlakaj katlej mach kualtin: se ik iyekma in Jesús iwan oksé ik iopochma. 
<span class="verse" id="LK23_34">34&#160;</span>Nijkuak in Jesús okimajmasoltijkej itech krus, okijtoj: </div>
<div class='p'>―Papan, xikintlapojpolwi, porke mach kimatij tlan kichiwaj. </div>
<div class='p'>In soldadojtin omotlankej para kitaskej kenik kimoxejxeliliskej entre yejwan itzotzol in Jesús. 
<span class="verse" id="LK23_35">35&#160;</span>Miekej tlakaj ompa otlachixtokaj. In tekiwajkej sa tekitl okiwetzkiliayaj in Jesús, okijtoayaj: </div>
<div class='p'>―Okinmakixtij oksekimej. Axan Yej inewian ma momakixti, tla melawak yen Cristo katlej Dios okipejpenke. </div>
<div class='p'>
<span class="verse" id="LK23_36">36&#160;</span>In soldadojtin noijki okiwetzkiliayaj in Jesús, omijkuanijkej inawak iwan okimakakej ma koni iayo uvas xokok, 
<span class="verse" id="LK23_37">37&#160;</span>iwan okilwiayaj: </div>
<div class='p'>―Tla tej tiRey de judiojtin, ximomakixti tej monewian. </div>
<div class='p'>
<span class="verse" id="LK23_38">38&#160;</span>Iwan ikuapak okipiaya se letrero ijkuilitok ika tlajtole griego, latín iwan hebreo, okijtoaya: “YIN YEN REY DE JUDIOJTIN.” </div>
<div class='p'>
<span class="verse" id="LK23_39">39&#160;</span>Se de yen omen tlakaj katlej mach kualtin katlej ompa opilkatoka itech krus, noijki san tlan amo okilwij, okijtoj: </div>
<div class='p'>―Tla tej tiCristo, monewian ximomakixti, iwan xitechmakixti in tejwan noijki. </div>
<div class='p'>
<span class="verse" id="LK23_40">40&#160;</span>Pero in oksé katlej noijki mach kuale, okajwak iwan okilwij: </div>
<div class='p'>―¿Amo tikimakasi in Dios, maski ya tikmati nik san sekan timikiskej? 
<span class="verse" id="LK23_41">41&#160;</span>Tejwan technamiki ma techtlajyowiltikan, porke ya tiktlaxtlajtokej tlan otikchijkej, pero yin tlakatl mach itlaj okichij. </div>
<div class='p'>
<span class="verse" id="LK23_42">42&#160;</span>Iwan okilwij in Jesús: </div>
<div class='p'>―Jesús, xinechelnamiki itech nekáj tonale nijkuak oksemi tiwalmuikas para titlanawatis. </div>
<div class='p'>
<span class="verse" id="LK23_43">43&#160;</span>Jesús okinankilij: </div>
<div class='p'>―Ipan melajka nimitzilwia, axan tias nowan itech paraíso. </div>
<div class='s'>Jesús omikke </div>
<div class='r'>(Mt. 27:45-56; Mr. 15:33-41; Jn. 19:28-30) </div>
<div class='p'>
<span class="verse" id="LK23_44">44&#160;</span>Nijkuak oajsik kej tlajko tonale, otlatleyuak itech nochi in tlaltikpak iwan owejkaj asta las tres de tiotlakke. 
<span class="verse" id="LK23_45">45&#160;</span>In tonale mach ok otlawij, iwan kortina de yen weyi tiopan otlajkotzayanke. 
<span class="verse" id="LK23_46">46&#160;</span>Ijkuakón Jesús otzajtzik chikawak: </div>
<div class='p'>―Papan, ipan momatzin niktlalia noanima. </div>
<div class='p'>Nijkuak otlanke ijkón okijtoj, omikke. </div>
<div class='p'>
<span class="verse" id="LK23_47">47&#160;</span>Nijkuak in kapitan romano okitak tlan otlamochij, okiweyikixtij in toTajtzin Dios, okijtoj: </div>
<div class='p'>―Yin tlakatl melawak nik oyeka kuale tlakatl. </div>
<div class='p'>
<span class="verse" id="LK23_48">48&#160;</span>Nochtin in tlakaj katlej ompa oyekaj iwan okitakej nochi tlan otlamochij, omokuepkej moyolkokojtiwej iwan moelpantlatzinijtiwej. 
<span class="verse" id="LK23_49">49&#160;</span>Pero nochtin katlej inwan omixmatia in Jesús, iwan siwamej katlej owalajkej iwan Jesús desde estado de Galilea, san wejka omokajkej konitokej nochi yon tlamantle. </div>
<div class='s'>Jesús okitookakej ijtik se mikkakuyoktle </div>
<div class='r'>(Mt. 27:57-61; Mr. 15:42-47; Jn. 19:38-42) </div>
<div class='p'>
<span class="verse" id="LK23_50">50&#160;</span>Oyeka se tlakatl itoka José. Oyeka kuale tlakatl iwan oyeka yolchipawak inawak Dios, ipueblo itoka Arimatea katlej kajki itech estado de Judea. José noijki tewan opowia kan tlaixkomakaj (tlatzonmanaj) in judiojtin. 
<span class="verse" id="LK23_51">51&#160;</span>José okichiaya keman Dios pewas tlanawatis, iwan yej mach inwan oyeka san se tlajtole in tlakaj katlej powij kan tlaixkomakaj, porke okitak nik mach ijki tlan okitoktijkej in Jesús. 
<span class="verse" id="LK23_52">52&#160;</span>Ijkuakón oyáj okitato in Pilato iwan okitlajtlanilij ma kikawili ma kitki itlalnakayo in Jesús. 
<span class="verse" id="LK23_53">53&#160;</span>Satepan de okitemowij de itech krus, okikimiloj ika se sábana iwan okitlalij ijtik se mikkakuyoktle katlej okikuyonijkej itech se tepejxitl, kan mach ya semi akaj kitookaj. 
<span class="verse" id="LK23_54">54&#160;</span>Iwan itech yon tonale oyeka nijkuak otlayektlaliayaj in judiojtin, para amo tekipanoskej nijkuak walmostlatis porke ya weyi tonale, iwan itech yon tonale in judiojtin mosewiaj. Iwan yoajsia ora para pewas in weyi tonale. </div>
<div class='p'>
<span class="verse" id="LK23_55">55&#160;</span>In siwamej katlej owalajkej iwan Jesús desde estado de Galilea, noijki oyajkej iwan José. Yejwan okitakej in mikkakuyoktle, iwan okitakej kenik okitlalijkej itlalnakayo in Jesús. 
<span class="verse" id="LK23_56">56&#160;</span>Nijkuak omokuepkej inkalijtik, okiyektlalijkej sekin ajwiakayotl iwan sekin aseite para kaltiliskej itlalnakayo in Jesús. Iwan nijkuak oajsik in weyi tonale, omosewijkej ijkón ken kijta itlanawatil Moisés.  </div>
<div class='psalmlabel' id='LK24_0'> 24</div>
<div class='s'>Jesús omoyolkuik </div>
<div class='r'>(Mt. 28:1-10; Mr. 16:1-8; Jn. 20:1-10) </div>
<div class='p'>
<span class="verse" id="LK24_1">1&#160;</span>In yakinika tonale de yen samana, in siwamej omokuepkej kan mikkakuyoktle san kualkan mach ya owalkisaya in tonale, okitkiaj in ajwiakayotl katlej okiyektlalijkej. Oksekimej siwamej noijki inwan oyayaj. 
<span class="verse" id="LK24_2">2&#160;</span>Nijkuak oajsikej kan mikkakuyoktle, okajsitajsikej in tetl katlej ika okamatzaktoka, yoyeka ik se lado. 
<span class="verse" id="LK24_3">3&#160;</span>Iwan nijkuak okalakej tlijtik, mach okajsikej itlalnakayo in Señor Jesús. 
<span class="verse" id="LK24_4">4&#160;</span>Mach ok okimatiaj tlan kichiwaskej, iwan ijkuakón okinmitakej omen tlakaj moketokej ik innakastlan, otlakentitokaj ika intlaken petlantok. 
<span class="verse" id="LK24_5">5&#160;</span>In siwamej omomawtijkej iwan omotlankuaketzkej iwan omotoolojkej asta ipan tlale. Pero in yonmej tlakaj okinmilwijkej in siwamej: </div>
<div class='p'>―¿Tlanik ankitemoaj se katlej yolitok nian kan kintookaj in mikkamej? 
<span class="verse" id="LK24_6">6&#160;</span>Jesús mach nian kajki. Yej yomoyolkuik. Xikelnamikikan tlan oamechilwij nijkuak ok oyeka itech estado de Galilea. 
<span class="verse" id="LK24_7">7&#160;</span>Okijtoj nik in Yej, katlej omochij tlakatl, nik yipa kitemaktianij (kitemaktilianij) inmak in tlakaj tlajtlakolejkej, iwan nik yipa kimajmasoltianij itech krus, iwan nik okipiaya por moyolkuis (moyolitis) ipan eyi tonale. </div>
<div class='p'>
<span class="verse" id="LK24_8">8&#160;</span>Ijkuakón in siwamej okelnamikej tlan Jesús okinmilwij. 
<span class="verse" id="LK24_9">9&#160;</span>Iwan satepan de omokuepatoj de kan mikkakuyoktle, okinmatiltijkej nochi tlan otlapanok in majtlaktle iwan se tlatitlaniltin iwan nochtin oksekimej. 
<span class="verse" id="LK24_10">10&#160;</span>In yonmej siwamej oyekaj yen María de pueblo de Magdala, Juana, María imaman Jacobo, iwan oksekimej siwamej. 
<span class="verse" id="LK24_11">11&#160;</span>Pero in tlatitlaniltin okiyejyekojkej mach melawak tlan okijtoayaj in siwamej, iwan mach okinneltokilijkej. </div>
<div class='p'>
<span class="verse" id="LK24_12">12&#160;</span>Ijkuakón Pedro okistewak iwan omotlaloj oyáj kan mikkakuyoktle. Iwan nijkuak ompa oajsito, oontlachixke ik tlijtik, okinmitak sa yen sabanajtin ompa oyekaj. Oyáj para ichan iwan sa omotlajtlachialtij (omomajmawtij) de tlan otlapanok. </div>
<div class='s'>Ojtle katlej yawi para Emaús </div>
<div class='r'>(Mr. 16:12-13) </div>
<div class='p'>
<span class="verse" id="LK24_13">13&#160;</span>Itech yon mismo tonale, omen tlakaj katlej okineltokayaj in Jesús onejnentiayaj ipan ojtle oyayaj asta se pueblo itoka Emaús, katlej oyeka de wejka kanaj majtlaktle iwan se kilómetro de Jerusalén. 
<span class="verse" id="LK24_14">14&#160;</span>Omotlapowijtiayaj de nochi tlan otlapanok. 
<span class="verse" id="LK24_15">15&#160;</span>Iwan mientras omotlapowijtiayaj de nochi tlan otlapanok, ijkuakón Jesús inewian omijkuanij innawak iwan opéj inwan nejnemi. 
<span class="verse" id="LK24_16">16&#160;</span>Pero maski yejwan okitayaj, oyeka kej itlaj tlamantle katlej okintzakuiliaya para amo ma kixmatikan. </div>
<div class='m'>
<span class="verse" id="LK24_17">17&#160;</span>Ijkuakón Jesús okintlajtlanij: </div>
<div class='p'>―¿De tlan namotlapowiaj mientras annejnemij? ¿Tlanik wel anmoyolkokoaj? </div>
<div class='p'>
<span class="verse" id="LK24_18">18&#160;</span>Se de yejwan katlej itoka Cleofas, okinankilij: </div>
<div class='p'>―Nochtin kimatij tlan otlamochij Jerusalén itech yinmej tonaltin. Asta katlej mach ompa chantij kimatij. ¿San yen tejwatzin in amo tikmati? </div>
<div class='p'>
<span class="verse" id="LK24_19">19&#160;</span>Tonses in Jesús okinmilwij: </div>
<div class='p'>―¿Tlan otlamochij? </div>
<div class='p'>Yejwan okilwijkej: </div>
<div class='p'>―De yen Jesús de pueblo de Nazaret, katlej oyeka profeta iwan okipiaya poder de nochi tlan okichiwaya, iwan de nochi tlan okijtoaya inawak Dios iwan innawak nochtin in tlakaj. 
<span class="verse" id="LK24_20">20&#160;</span>In tlayekankej tiopixkej iwan totekiwajkawan, okitemaktijkej (okitemaktilijkej) inmak in tlanawatijkej romanostin, para ma kitlajtlakoltikan ma miki, iwan okimajmasoltijkej itech se krus. 
<span class="verse" id="LK24_21">21&#160;</span>Tejwan otikchiayaj Yej kimakixtiani in topaís de Israel. Pero axan, ya kipia eyi tonale de ijkón otlamochij. 
<span class="verse" id="LK24_22">22&#160;</span>Maski sekimej siwamej katlej towan powij yotechmajmawtijkej de tlan techmakaj kuenta, porke oyajkej san kualkan kan mikkakuyoktle, 
<span class="verse" id="LK24_23">23&#160;</span>iwan komo mach okajsikej itlalnakayo in Jesús, owalajkej otechilwikoj nik okitakej kej yeskia se teemiktle, okinmitakej sekimej angelestin katlej okinmilwijkej nik in Jesús yolitok. 
<span class="verse" id="LK24_24">24&#160;</span>Sekimej tlakaj de tejwan oyajkej kan mikkakuyoktle, iwan okajsitajsikej ijkón ken siwamej otechilwijkej, pero mach okitakej in Jesús. </div>
<div class='p'>
<span class="verse" id="LK24_25">25&#160;</span>Ijkuakón Jesús okinmilwij: </div>
<div class='p'>―¡Melawak amechpoloa tlalnamikilistle, iwan sa tekitl owij ankineltokaj nochi tlan okijtojkej in profetajtin! 
<span class="verse" id="LK24_26">26&#160;</span>¿Amo okipiaya de tlajyowis in Cristo itech nochi in yon tlamantle, antes de kalakis kan imawisotlanex? </div>
<div class='p'>
<span class="verse" id="LK24_27">27&#160;</span>Ijkuakón opéj kinyekilwia tlan okijkuiloj in Moisés iwan nochi tlan okijkuilojkej in profetajtin de yon tlamantle kan tlapoa de Yej. </div>
<div class='p'>
<span class="verse" id="LK24_28">28&#160;</span>Nijkuak oajsikej itech pueblo kan yejwan oyayaj, Jesús omochij komo kej yawi okachi wejka. 
<span class="verse" id="LK24_29">29&#160;</span>Pero yejwan okichijkej de ma mokawa inwan. Okilwijkej: </div>
<div class='p'>―Ximokawa towan, porke yotiotlakik, iwan ya tlatleyuas. </div>
<div class='p'>Jesús mach ok oyáj iwan ompa inwan omokaj. 
<span class="verse" id="LK24_30">30&#160;</span>Iwan nijkuak inwan yoewatoka itech mesa, okitilanke in pan iwan okitiochij. Satepan okipojpostekke iwan okinmajmakak. 
<span class="verse" id="LK24_31">31&#160;</span>Iwan san niman ijkuakón oixtlajtlapokej, iwan okiyekixmatkej. Pero Yej san owalpoliwik. 
<span class="verse" id="LK24_32">32&#160;</span>Iwan okimolwijkej se iwan oksé: </div>
<div class='p'>―¿Amo otikpiayaj miek pakilistle ipan toyolo ne ipan ojtle nijkuak otechtlapowijtiwalaya, iwan otechyekilwiaya tlan kijta in tiotlajkuilole? </div>
<div class='p'>
<span class="verse" id="LK24_33">33&#160;</span>Tonses san niman ijkuakón, omokuepkej para Jerusalén. Iwan okinmajsitajsikej in majtlaktin iwan se tlatitlaniltin oololitokaj inwan oksekimej katlej ompa inwan oyekaj. 
<span class="verse" id="LK24_34">34&#160;</span>In majtlaktin iwan se tlatitlaniltin okijtojkej: </div>
<div class='p'>―Melawak nik omoyolkuik in Señor, iwan Simón noijki yokitak. </div>
<div class='p'>
<span class="verse" id="LK24_35">35&#160;</span>Ijkuakón, in omen tlakaj katlej okineltokayaj in Jesús noijki opéj kintlapowiaj de tlan opanokej ipan ojtle, iwan kenik okiyekixmatkej in Jesús nijkuak okipojpostekke in pan. </div>
<div class='s'>Jesús okinmotitij imomachtijkawan </div>
<div class='r'>(Mt. 28:16-20; Mr. 16:14-18; Jn. 20:19-23) </div>
<div class='p'>
<span class="verse" id="LK24_36">36&#160;</span>Yejwan ok omotlapowijtokaj de yon tlamantle, iwan Jesús ijkuakón owalmonextij ik tlatlajko iwan okintlajpaloj, okinmilwij: </div>
<div class='p'>―Ximoyolosewikan. </div>
<div class='p'>
<span class="verse" id="LK24_37">37&#160;</span>Yejwan omomawtijkej iwan opapatlakakej (obibiokakej) de majkayotl. Yejwan okiyejyekojkej xamo se anima. 
<span class="verse" id="LK24_38">38&#160;</span>Pero Jesús okinmilwij: </div>
<div class='p'>―¿Tlanik anmomawtiaj? ¿Tlanik anmoijtitlapowiaj ipan namoyolo? 
<span class="verse" id="LK24_39">39&#160;</span>Xikinmitakan nomawan iwan nokxiwan. Yen Nej. Xinechmachilikan iwan xinechitakan. Porke se anima mach kipia inakayo nion iomio, ken namejwan ankitaj nikpia. </div>
<div class='p'>
<span class="verse" id="LK24_40">40&#160;</span>Nijkuak ijkón okinmilwij, okinmititij imawan iwan ikxiwan. 
<span class="verse" id="LK24_41">41&#160;</span>Pero yejwan mach oweliaj okineltokayaj, pero sa tekitl opakiaj iwan sa omotlajtlachialtijkej (omomajmawtijkej). Iwan Jesús okinmilwij: </div>
<div class='p'>―¿Ankipiaj itlaj para nikuas? </div>
<div class='p'>
<span class="verse" id="LK24_42">42&#160;</span>Ijkuakón okimakakej se pedaso michin tliwakej iwan se nepale (tlanepale) de nektle. 
<span class="verse" id="LK24_43">43&#160;</span>Jesús okitilanke (okitzkij) iwan okikuaj inmixpan. 
<span class="verse" id="LK24_44">44&#160;</span>Ijkuakón okinmilwij: </div>
<div class='p'>―Tlan onipanok, yen tlan onamechilwij nijkuak ok onieka amowan: nik okipiaya por mochiwani nochi tlan ijkuilitok de Nej itech itlanawatil in Moisés, iwan itech intlajkuilol in profetajtin, iwan noijki tlan kijta in Salmos. </div>
<div class='p'>
<span class="verse" id="LK24_45">45&#160;</span>Ijkuakón okintlapolij intlalnamikilis para ma kimomakakan kuenta tlan kijta in tiotlajkuilole. 
<span class="verse" id="LK24_46">46&#160;</span>Iwan okinmilwij: </div>
<div class='p'>―Ijkón kajki ijkuilitok, Nej niCristo onikpiaya por nimikini, iwan ipan eyi tonale nimoyolkuini oksemi. 
<span class="verse" id="LK24_47">47&#160;</span>Iwan moneki xipewakan desde nian Jerusalén iwan asta itech nochtin paismej de ixko yin tlaltikpak, xikinmilwikan ke nochtin akinmej kikawaskej de tlajtlakoskej iwan mokuepaskej inawak Dios, Dios kintlapojpolwis de intlajtlakol. 
<span class="verse" id="LK24_48">48&#160;</span>Namejwan ankitakej nochi tlan otlamochij iwan nochi tlan onipanok. 
<span class="verse" id="LK24_49">49&#160;</span>Iwan axan xikkakikan, Nej namechwaltitlanilis amopan tlan noPapan oamechilwij. Pero ximokawakan nian Jerusalén asta xikresibirokan in poder katlej witz de ilwikak. </div>
<div class='s'>Jesús omotlejkawij (otlejkok) ik ilwikak </div>
<div class='r'>(Mr. 16:19-20) </div>
<div class='p'>
<span class="verse" id="LK24_50">50&#160;</span>Satepan, Jesús okinkixtij de itech yon weyikan iwan okinwikak asta pueblo de Betania. Satepan okinmajkokke imawan iwan okintiochij. 
<span class="verse" id="LK24_51">51&#160;</span>Iwan mientras okintiochiwaya, okinkajtejtiaj iwan omotlejkawijtiaj (otlejkok) ik ilwikak. 
<span class="verse" id="LK24_52">52&#160;</span>Yejwan, satepan de okiweyikixtijkej, omokuepkej para Jerusalén ika miek pakilistle. 
<span class="verse" id="LK24_53">53&#160;</span>Iwan nochipa oyekaj itech weyi tiopan okiweyikixtiayaj in toTajtzin Dios. Ijkón ma yeto.</div><div class="footnote">
<hr />
</div>
</div></body></html>
